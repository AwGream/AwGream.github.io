2015. évi LXXXV. törvény indokolása

egyes törvényeknek a pénzügyi közvetítőrendszer fejlesztésének előmozdítása érdekében történő módosításáról

-----STARTING---POINT---ALTALANOS--- 

A törvény célja a pénzügyi fogyasztóvédelem erősítése, valamint a jogfejlődés miatt szükségessé váló módosítások átvezetése. A törvény ennek érdekében számos pénzügyi tárgyú törvény módosítását tartalmazza, valamint szigorítja a szolgáltatók felügyeletére vonatkozó szabályozást.

A tőkepiacon történő kereskedés lebonyolításához az elszámolások, fizetések biztonságát garantáló infrastruktúra elengedhetetlen. Ennek az ún. kereskedést követő infrastruktúrának két meghatározó intézménye a központi szerződő fél és a központi értéktár. A központi értéktárak működését szabályozó 909/2014/EU rendelet 2014. szeptember 17-én lépett hatályba. A központi szerződő fél tevékenység szabályait a 648/2012/EU rendelet tartalmazza. A két uniós rendelet egységes, átlátható szabályozási keretet hoz létre. Az új struktúra maga után vonja a nemzeti szintű jogszabályok módosítását, mivel több ponton felülírja azokat. Az uniós rendeleteknek való megfelelés kötelezettsége miatt szükséges a tőkepiacról szóló 2001. évi CXX. törvény (a továbbiakban: Tpt.) módosítása. Emellett szintén a piaci folyamatok átláthatóságát elősegítendő, szükséges néhány további ponton a Tpt., valamint a befektetési vállalkozásokról és az árutőzsdei szolgáltatókról, az általuk végezhető tevékenységek szabályairól szóló 2007. évi CXXXVIII. törvény (a továbbiakban Bszt.) és a kollektív befektetési formákról és kezelőikről, valamint egyes pénzügyi tárgyú törvények módosításáról szóló 2014. évi XVI. törvény (a továbbiakban: Kbftv.) módosítása. Ezen, a jogharmonizációs kötelezettségen túlmutató módosítások többek között az értékpapírok kibocsátásának folyamatát érintik, a transzparencia kritériumok erősítését szolgálják, ezáltal szorosan összekapcsolódnak a rendeletből fakadó jogharmonizációval.

-----STARTING---POINT---RESZLETES---

Az 1. §-hoz

A törvény bővíti a pénztárak által kötelezően nyilvánosságra hozandók körét a Felügyelet által az adott pénztárral szemben hozott határozatokkal.

A 2. §-hoz

A törvény a pénzügyi intézmény felszámolása esetén rendezi a befektető magánszemély adókötelezettségeit. A törvény értelmében a pénzügyi intézmény felszámolása nem hozhatja a magánszemélyt olyan helyzetbe, hogy e körülmény adófizetési kötelezettséget eredményezzen, illetőleg a jogszerűen igénybe vett kedvezményt (adó feletti rendelkezési jogosultságot) vissza kelljen fizetni. Szintén e helyen rendelkezik a törvény arról is, hogy a kárrendezés során kifizetett kártérítés után adófizetési kötelezettség nem keletkezik.

A 3. §-hoz

A nyugdíj-előtakarékossági számlát vezető pénzügyi intézmény felszámolása esetén az adóhatóság nem tudja a számlavezetőhöz utalni a magánszemély rendelkező nyilatkozatában feltüntetett összeget. A törvény - kiegészítve a hatályos szabályokat - arról rendelkezik, hogy az előbbi esetben a nyilatkozatban megjelölt összeg a magánszemély részére kerül kiutalásra.

A 4. §-hoz

A törvény szerint a Quaestor Károsultak Kárrendezési Alapja részére az adóévben előleget befizetők által teljesített, meg nem térült számviteli törvény szerint behajthatatlannak minősülő követelés csökkenti az adóévi fizetendő társasági adó összegét.

Ha az Alap záró beszámolójának adóévében még mindig van olyan összeg, amelyet az adózó nem érvényesített, akkor az adózó kapcsolt vállalkozásai nem csak a fizetendő társasági adó, hanem a fizetendő pénzügyi szervezetek különadója vagy hitelintézeti különadó és a fizetendő pénzügyi tranzakciós illeték összegét is csökkenthetik a fennmaradó összeggel. Az Alap záró beszámolójának adóévét követő adóévekben az adózó és kapcsolt vállalkozásai a fentiek analógiájára csökkenthetik a fizetendő társasági adót, pénzügyi szervezetek különadóját vagy hitelintézeti különadót és a fizetendő pénzügyi tranzakciós illetéket a fennmaradó összeggel.

Az 5. §-hoz

A törvény bővíti a pénztárak által kötelezően nyilvánosságra hozandók körét a Felügyelet által az adott pénztárral szemben hozott határozatokkal.

A 6. §-hoz

A 648/2012/EU rendeletben szabályozott központi szerződő fél és a 909/2014/EU rendeletben szabályozott központi értéktár intézménye együttesen lefedik az értékpapír-kiegyenlítési és az elszámolási tevékenységet végző intézmények körét.

A hazai szabályozásban mindeddig a központi szerződő félen és a központi értéktáron kívül más, ezekkel részben átfedésben lévő intézménytípusok is megjelentek: az elszámolóházi tevékenységet végző szervezet, illetve ennek altípusa, a szakosított hitelintézetként működő elszámolóház. Ezen intézmények a 909/2014/EU rendelet hatálybalépésével létrejött kétpilléres struktúra kialakulása miatt szükségtelenné váltak. Emiatt szükséges az eddigi intézményi struktúra átalakítása és ennek megfelelően a Tpt. hatályának módosítása.

A 7. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű, kétpilléres intézményi struktúra létrejöttével az elszámolóházi tevékenységet végző szervezet fogalmának alkalmazása feleslegessé vált, ezért szükséges a Tpt. hatályának módosítása.

A 8. §-hoz

A rendelkezések megteremti az összhangot a 648/2012/EU rendelettel, valamint a 909/2014/EU rendelettel.

Szükségessé vált annak egyértelművé tétele, hogy az ügyfélszámla egy korlátozott rendeltetésű számla és kizárólag csak befektetési szolgáltatási tevékenységhez kapcsolódó forgalom bonyolítására szolgál.

Az uniós szintű kétpilléres intézményi struktúra hazai bevezetésével szükségessé vált egy külön fogalom megalkotása a külföldi elszámolóházakra. Ezek olyan, pénzügyi eszközökre kötött ügyletek elszámolását végző nem magyarországi székhelyű vállalkozások, amelyek nem minősülnek sem központi szerződő félnek, sem központi értéktárnak a releváns európai uniós szabályozás tekintetében.

Emellett szintén a kétpilléres struktúra miatt szükséges a garanciaalap, a járulékos vállalkozás, a kiszervezés, a referenciaadat-szolgáltató és a teljesítés definícióinak módosítása, mivel az elszámolóház és az elszámolóházi tevékenységet végző szervezet fogalmának alkalmazása szükségtelen.

A törvény emellett összhangba hozza a központi értéktár fogalmát a 909/2014/EU rendelettel, valamint a központi szerződő fél fogalmát a 648/2012/EU rendelettel.

A 9. §-hoz

A törvény a fogyasztóvédelmi szempontokat előtérbe helyezve és a 2010/73/EU irányelvnek való teljesebb körű megfelelés érdekében tartalmaz pontosítást. Rögzíti, hogy a regisztrációs okmány - amely az értékpapírok kibocsátásakor elkészítendő tájékoztató része - a kibocsátóról tartalmaz információkat annak érdekében, hogy a fogyasztó számára egyértelmű legyen, mely dokumentumban találja a kibocsátó pénzügyi, gazdasági, jogi és piaci adataira és azok várható alakulására vonatkozó információkat.

A 10. §-hoz

A módosítás egyértelműsíti - a 2010/73/EU irányelv pontosabb átültetésének érdekében -, hogy a forgalomba hozatal végleges feltételei csak az értékpapírjegyzékkel kapcsolatos információkat tartalmazzák.

A 11. §-hoz

A törvény a szanálás alatt álló intézményeknél alkalmazandó szanálási eszközök tekintetében mentesítést ad a nyilvános vételi ajánlatra vonatkozó követelmények alól.

A 12. §-hoz

A rendelkezés megteremti az összhangot a Polgári Törvénykönyvben foglaltakkal.

A 13. §-hoz

A Tpt. 142/A. §-a azt a célt szolgálja, hogy biztosítsa a számlatulajdonos részére annak lehetőségét, hogy az Felügyelet honlapján havi gyakorisággal ellenőrizhesse értékpapírszámlájának aktuális helyzetét. Ezt a számlatulajdonos egy a számlavezetője által képzett belépési azonosító és jelszó ismeretében teheti meg. Az így elérhető adatok nem mentesítik a számlavezetőt egyéb, jogszabályban előírt tájékoztatási kötelezettségei alól.

A 14. §-hoz

A törvény pontosítja az ügyfélszámlára vonatkozó szabályokat.

A 15. §-hoz

A Felügyelet ellenőrzési feladatainak hatékonyabb ellátása, az érintett személyek/cégek pontos beazonosíthatósága érdekében indokolt a bejelentendő adatkör szélesítése az ügyletek Felügyeletnek történő bejelentése vonatkozásában. Valamint a jogszabályhely nemcsak természetes személyekre, hanem cégekre is vonatkozik, így a módosítás részben technikai jellegű.

A 16. §-hoz

A Befektető-védelmi Alappal kapcsolatos feladatok operatív végrehajtását a jövőben az Országos Betétbiztosítási Alap munkaszervezete fogja ellátni, szükséges ezért a képviseletre vonatkozó szabály módosítása.

A 17. §-hoz

A kártalanítási eljárás kezdő időpontjának pontosabb meghatározása.

A 18. §-hoz

A Befektető-védelmi Alap által fizetendő kártalanítás mértékét a törvény úgy módosítja, hogy megemeli a kártalanítási összeghatárt 100.000 euróra.

A módosítás kimondja, hogy fiktív kötvény forgalmazása esetén is jár kártalanítás az ügyfélnek és meghatározza az ilyen esetben történő kártalanítás számítási módját.

A 19. §-hoz

Mivel a Befektető-védelmi Alap kártalanítási kötelezettségének teljesítése érdekében felhasználható forrásai a kötvénykibocsátás lehetőségével bővülnek, ezzel összhangban azoknak az eseteknek a kiterjesztése is szükséges, amikor az Alap rendkívüli befizetési kötelezettséget rendelhet el.

A 20. §-hoz

A befektető-védelem hatékonyabb megvalósulása érdekében az igazgatóság összetétele oly módon változik, hogy az igazgatóság tagja lesz a pénz-, tőke- és biztosítási piac szabályozásáért felelős miniszter által kijelölt két személy. További módosulást jelent, hogy - az Országos Betétbiztosítási Alappal és a Szanálási Alappal megegyezően - a Magyar Nemzeti Banknak nem a makroprudenciális feladatkörhöz kapcsolódó alelnöke vagy vezetője, hanem a szanálási feladatkörhöz kapcsolódó alelnöke vagy vezetője lesz a Befektető-védelmi Alap igazgatóságának egyik tagja. Szintén az Országos Betétbiztosítási Alap szervezeti szabályaihoz hasonlóan a jövőben a Befektető-védelmi Alap igazgatósági tagja is állandó helyettest nevezhet ki maga helyett, valamint az igazgatóság tagjai - a jelenleg hatályos kétévenkénti választás helyett - évente választanak maguk közül elnököt.

A 21. §-hoz

A Befektető-védelmi Alappal kapcsolatos feladatok operatív végrehajtását a jövőben az Országos Betétbiztosítási Alap munkaszervezete fogja ellátni.

A 22. §-hoz

A Befektető-védelmi Alap kártalanítási kötelezettségének teljesítése érdekében felhasználható forrásait indokolt bővíteni a kötvénykibocsátás lehetőségével, valamint az Alap fizetési kötelezettségei teljesítése érdekében felvett hitelre és kötvénykibocsátásra jogszabályi kezesség megállapítása indokolt az Országos Betétbiztosítási Alapra vonatkozó szabályokkal azonos módon.

A 23. §-hoz

Indokolt a Tpt.-ben - a Bszt.-ben foglaltakkal összhangban - annak megjelenítése, hogy a tőzsdei tevékenység végzésére engedéllyel rendelkező szervezet multilaterális kereskedési rendszer működtetése tevékenységet is végezhet. Elszámolóházi tevékenységet ugyanakkor csak a 648/2012/EU rendelet alapján engedélyezett központi szerződő fél végezhet, így a jövőben a tőzsde nem végezhet ilyen tevékenységet.

A 24. §-hoz

A rendelkezés egyértelművé teszi, hogy a tőzsdei kereskedelem elszámolásának a megfelelő megállapodások alapján biztosítottnak kell lennie.

A 25. §-hoz

Az uniós szintű kétpilléres intézményi struktúra hazai bevezetése miatt az elszámolóházi tevékenységet végző szervezet fogalmának alkalmazása szükségtelen.

A 26. §-hoz

A törvény egyértelműsíti, hogy a tőzsdének meg kell felelnie saját szabályzatainak. A belső szabályozásnak való megfelelés követelményének rögzítése különösen fontos a tőzsde, mint önszabályozó intézmény esetében.

A 27. §-hoz

Hasonlóan a befektetési vállalkozásokhoz, szükséges, hogy a tőzsdei tevékenységet végzők esetében is megjelenjenek a kiszervezés szabályai.

A tőzsdei tevékenység végzésének engedélyezési feltétele, hogy a tőzsde meghatározott feltételeket teljesítő számítógépes kereskedési rendszerrel rendelkezzen, ugyanakkor. a tőzsdei tevékenység ellátásához használt informatikai rendszerre vonatkozóan nincsenek meghatározva előírások. Indokolt, hogy a tőzsdei tevékenység végzéséhez használt informatikai rendszerek védelmére vonatkozóan is legyenek garanciális szabályok, hasonlóan a befektetési szolgáltatási tevékenységet végző szervezetekhez.

A 28. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű kétpilléres intézményi struktúra hazai bevezetése miatt az elszámolóházi tevékenységet végző szervezet fogalmának alkalmazása szükségtelen.

A 29. §-hoz

A szövegpontosítás indoka, hogy a vonatkozó rendelkezés ténylegesen nem a törvényi fogalmak szerinti elszámolásra, hanem a teljesítésre állapít meg szabályokat.

A 30. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű kétpilléres intézményi struktúra hazai bevezetése miatt az elszámolóházi tevékenységet végző szervezet fogalmának alkalmazása szükségtelen. A módosítás a rendelettel összhangban írja elő a tőzsdei ügylet elszámolására és teljesítésére vonatkozó rendelkezéseket.

A 31. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű kétpilléres intézményi struktúra hazai bevezetése miatt az elszámolóház fogalmának alkalmazása szükségtelen, helyette a külföldi elszámolóház, illetve az általa kibocsátott részvényekbe való befektetési lehetőség megjelenítése vált szükségessé a tőzsde befektetései kapcsán. (A külföldi elszámolóház definícióját a törvény az értelmező rendelkezések között határozza meg.)

A 32. §-hoz

A törvény kimondja, hogy a központi értéktár a 909/2014/EU rendeltben foglalt tevékenységre az ott foglalt feltételekkel jogosult, az engedélyt pedig a Felügyelet adja ki szintén e rendelet előírásainak megfelelően. A törvény továbbá rögzíti, hogy kizárólag egymilliárd forint jegyzett tőkével rendelkező részvénytársaságnak adható központi értéktári tevékenység végzésére jogosító engedély. Ez az előírás erősíti a piaci stabilitást, hiszen előzetesen megszűri az engedélyért folyamodó potenciális intézmények körét. A tőkekövetelmény garantálja, hogy csak megfelelő pénzügyi háttérrel rendelkező intézmények láthatnak el központi értéktári tevékenységet. A törvény rendelkezik továbbá az üzletszabályzat és a szabályzatok a központi értéktár által, a saját honlapján való közzétételének kötelezettségéről. Ez az előírás biztosítja a szabályzatok transzparenciáját, ezáltal védi a befektetők érdekeit. A törvény speciális, óvadék képzésére irányuló szabályokat állapít meg a központi értéktárak esetén az ügyletek teljesítésének biztosítása érdekében. Az óvadék azon esetek kezelésére szolgál, amikor az ügylet nem kerül teljesítésre.

A törvény a központi szerződő fél kapcsán kimondja, hogy kizárólag a 648/2012/EU rendeletben foglalt tevékenységre az ott foglalt feltételekkel jogosult. Emellett azt is rögzíti, hogy a központi szerződő fél kérelmére kizárólag akkor vonható vissza az engedélye, ha valamennyi, az ügyfelek felé vállalt kötelezettségének eleget tett és mind a pénzügyi eszközökben megkötött ügyletek elszámolását, mind az ügyletek teljesítésének garantálását átvette tőle egy másik központi szerződő fél. Ez a rendelkezés biztosítja, hogy a befektetők érdekei ne sérüljenek akkor sem, ha a központi szerződő fél saját döntése alapján felhagy a tevékenységével.

A törvény a központi értéktárra és központi szerződő félre vonatkozó közös rendelkezések között összeférhetetlenségi rendelkezéseket rögzít, valamint megállapítja, hogy a központi értéktár és a központi szerződő fél sem részesedést nem szerezhet, sem tagsági viszonyt nem létesíthet olyan vállalkozásban, amely esetben a részesedés mértékére való tekintet nélkül felel a vállalkozás tartozásaiért. Ez az előírás az befektetők védelmét szolgálja, megóvja a központi értéktár és a központi szerződő fél vagyonát túlzott kockázatot jelentő befektetésektől. További közös rendelkezéseket fogalmaz meg a személyes adatok kezelése körében.

A rendelkezések továbbá kimondják, hogy a csődeljárásról és felszámolási eljárásról szóló 1991. évi XLIX. törvény rendelkezéseitől mely esetekben kell eltérni. Az eltérések mindkét intézmény esetében befektető-védelmi szempontokat szolgálnak. A törvény vonatkozó rendelkezései egyfelől kivonják a felszámolási vagyon köréből mind a központi szerződő félnél az ügyfelek érdekében fenntartott biztosítéki vagyont, mind pedig a központi szerződő félnél lévő befektetői vagyont - ügyfélvagyont - és óvadékot. Másrészt a törvény rendelkezései azt is kimondják, hogy amennyiben központi szerződő fél esetén az ügyfélvagyon valamely oknál fogva nem adható vissza, úgy a felszámolási eljárás során a felszámolási költségek kielégítését követően ezen ügyfeleket kell kielégíteni. A szabályozás tehát prioritásként kezeli a befektetői oldal védelmét.

A 33-36. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű kétpilléres intézményi struktúra hazai bevezetése miatt az elszámolóházi tevékenységet végző szervezet fogalmának alkalmazása szükségtelen.

A törvény alapján a Tpt. szerinti kibocsátó jogszabályi kötelezettségen alapuló könyvvizsgálatát csak kibocsátói minősítéssel rendelkező könyvvizsgáló, könyvvizsgáló cég végezheti el.

A 37. §-hoz

Pontosító rendelkezést tartalmaz.

A 38-39. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű kétpilléres intézményi struktúra hazai bevezetése miatt az elszámolóházi tevékenységet végző szervezet fogalmának alkalmazása szükségtelen.

A 40. §-hoz

A módosítás pontosítja a Felügyelet által alkalmazható szankciók felsorolását és egyértelművé teszi, hogy a felügyelet adott esetben egy tőzsdei termék terméklistáról történő törlését, nem pedig annak kivezetését rendelheti el (a kivezetéshez ugyanis a kibocsátó legfőbb szervének döntése szükséges).

A 41. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű, kétpilléres intézményi struktúra létrejöttével az elszámolóház és az elszámolóházi tevékenységet végző szervezet fogalmának alkalmazása feleslegessé vált.

A 42. §-hoz

A törvény új lehetőségként megteremti a központi értéktárhoz, központi szerződő félhez kirendelhető helyszíni vizsgáló alkalmazásának lehetőségét.

A 43. §-hoz

A törvény átmeneti rendelkezést állapít meg a korábban szakosított hitelintézetként működő elszámolóházra.

A 44. §-hoz

A törvény átmeneti rendelkezést állapít meg a Befektető-védelmi Alap alkalmazottai számára.

A 45. §-hoz

Átmeneti rendelkezés megállapítása.

A 46. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. Az uniós szintű, kétpilléres intézményi struktúra létrejöttével az elszámolóház és az elszámolóházi tevékenységet végző szervezet fogalmának alkalmazása feleslegessé vált.

A felhatalmazó rendelkezések bővítése a törvényben foglalt módosításokhoz kapcsolódó technikai és végrehajtási szabályok megalkotása miatt szükséges.

A 47. §-hoz

A melléklet technikai jellegű módosítása.

A 48. §-hoz

Technikai pontosítások szövegcserés módosítása.

A 49. §-hoz

Hatályon kívül helyező rendelkezés.

Az 50. §-hoz

A szöveg pontosítására irányuló módosítás.

Az 51. §-hoz

A szöveg pontosítására irányuló módosítások összhangban a fizetési és értékpapír-elszámolási rendszerekben történő teljesítés véglegességéről szóló 98/26/EK irányelvvel.

Az 52. §-hoz

A szöveg pontosítására irányuló módosítás.

Az 53. §-hoz

Az uniós szintű, kétpilléres intézményi struktúra létrejöttével az elszámolóház és az elszámolóházi tevékenységet végző szervezet fogalmának alkalmazása feleslegessé vált.

Az 54. §-hoz

A szöveg pontosítására irányuló módosítás.

Az 55. §-hoz

A törvény a biztosítási és viszontbiztosítási üzleti tevékenység megkezdéséről és gyakorlásáról (Szolvencia II) szóló 2009. november 25-i 2009/138/EK európai parlamenti és tanácsi irányelv és a biztosítási tevékenységről szóló 2014. évi LXXXVIII. törvény szabályai által megkívánt követelményeknek való megfeleléshez kapcsolódóan - az átmeneti időszakra tekintettel - pontosítja az Európai Biztosítási és Foglalkoztatóinyugdíj-hatóság irányába történő adatszolgáltatási szabályokat.

Az 56. §-hoz

A törvény szerint a kamara a könyvvizsgálati, valamint átvilágítási megbízásokra a bizonyosságot nyújtó megbízásokra, a kapcsolódó szolgáltatásokra és a belső minőségellenőrzésre vonatkozó nemzeti standardokkal kapcsolatos jogosítványait kizárólag a közfelügyeleti hatóság jóváhagyásával gyakorolhatja.

Az 57. §-hoz

Külön jogszabály rendelkezései alapján egyes gazdálkodók esetében csak minősített kamarai tag könyvvizsgáló vagy könyvvizsgáló cég végezhet jogszabályi kötelezettségen alapuló könyvvizsgálói tevékenységet. A törvény alapján a minősítés iránti kérelem elbírálására a Magyar Könyvvizsgálói Kamara helyett a könyvvizsgálói közfelügyeleti feladatokat ellátó hatóság, a nemzetgazdasági miniszter jogosult. A törvény tartalmazza a jogosítvány átadásához szükséges törvényi módosításokat.

A törvény alapján a közfelügyeleti hatóság által a minősítés tárgyában hozott határozat ellen a kérelmező 30 napon belül bírósághoz fordulhat felülvizsgálatért.

Az 58. §-hoz

A közérdeklődésre számot tartó gazdálkodók könyvvizsgálóinak, könyvvizsgáló cégeinek minőségellenőrzésével kapcsolatos közfelügyeleti hatósági intézkedések köre jelenleg korlátozott. A „nem felelt meg” minőségellenőrzési eredmények esetén elsősorban fegyelmi eljárás kezdeményezésére kerül sor a kamaránál, amely eljárásra a közfelügyeleti hatóságnak nincs közvetlen ráhatása. E fegyelmi eljárások elmúlt időszaki tapasztalatai alapján indokolt a közfelügyeleti hatóságot olyan közvetlen hatósági szankcionálási eszközökkel is felruházni, amelyek megfelelően biztosítják a közfelügyeleti szempontok, a közérdek érvényesülését.

Az 59. §-hoz

A törvény alapján indokolt, hogy a közérdeklődésre számot tartó gazdálkodónál jogszabályi kötelezettségen alapuló könyvvizsgálói tevékenységet ellátó kamarai tag könyvvizsgáló olyan felelősségbiztosítással rendelkezzen, amelynek biztosítási összege arányban áll az okozható kár nagyságával. A törvény alapján ez a biztosítási összeg minimum 100 millió forint.

A törvény alapján azonban mentesül ez utóbbi kötelezettség alól a kamarai tag könyvvizsgáló, ha kizárólag könyvvizsgáló cég nevében végez jogszabályi kötelezettségen alapuló könyvvizsgálói tevékenységet, mert ilyen esetben a könyvvizsgáló cég felelősségbiztosításának kell biztosítania a kárfedezetet.

A 60. §-hoz

A kamarai tag tagsága megszűnik, amennyiben a közfelügyeleti hatóság a kamarai tagot a tevékenység gyakorlásától eltiltja.

A 61. §-hoz

Nem adható könyvvizsgálói tevékenység végzésére engedély annak a könyvvizsgáló cégnek, amely eltiltás hatálya alatt áll.

A 62. §-hoz

A törvény alapján indokolt, hogy a közérdeklődésre számot tartó gazdálkodónál jogszabályi kötelezettségen alapuló könyvvizsgálói tevékenységet ellátó könyvvizsgáló cég olyan felelősség-biztosítással rendelkezzen, amelynek biztosítási összege arányban áll az okozható kár nagyságával. A törvény alapján ez a biztosítási összeg minimum 500 millió forint.

A 63. §-hoz

A törvény alapján a könyvvizsgáló cég engedélye megszűnik, amennyiben a közfelügyeleti hatóság a könyvvizsgálói tevékenység gyakorlásától eltiltja.

A 64. §-hoz

A törvény meghatározza a hatályos jogszabályok alapján kérelmezhető minősítések típusait. Az eddig meglévő minősítések köre kibővül a kibocsátói minősítéssel. A Tpt. szerinti kibocsátónál csak kibocsátói minősítéssel rendelkező könyvvizsgáló jogosult könyvvizsgálói tevékenységet ellátni. A kibocsátói minősítésre a többi minősítésre is irányadó általános szabályok vonatkoznak.

A 65. §-hoz

A törvény alapján a minősítési kérelem elbírálásáért a könyvvizsgáló és a könyvvizsgáló cég igazgatási szolgáltatási díjat köteles fizetni. A törvény meghatározza a kérelem tartalmi elemeit és az ügyintézési határidőt.

A törvény alapján a kérelem elbírálásához meg kell kérni az érintett állami szerv egyetértését. A minősítés megadásáról a közfelügyeleti hatóság dönt, amelyről értesíti a kamarát, amelynek alapján a minősítést a kamara rögzíti a nyilvántartásaiban.

A törvény alapján a könyvvizsgálói minősítések megadásának minden esetben feltétele, hogy az adott minősítésre előírt szakmai minősítő vizsgát a könyvvizsgáló sikeresen teljesítette. A minősítési vizsga részletszabályairól a kamara szabályzata rendelkezik, amelyet a közfelügyeleti hatóság előzetesen jóváhagy.

A törvény szerint 2018. január 1-től pénzügyi intézményi minősítéssel rendelkező kamarai tag könyvvizsgáló a Hpt. szerinti banknál jogszabályi kötelezettségen alapuló könyvvizsgálati tevékenységet csak banknál korábban megszerzett gyakorlat alapján végezhet. Pénzügyi intézményi minősítéssel rendelkező könyvvizsgáló cég esetében a feltétel a könyvvizsgáló cég legalább egy kamarai tag könyvvizsgáló tagja vagy munkavállalója esetében kell, hogy teljesüljön.

A 66. §-hoz

A törvény bejelentési kötelezettséget állapít meg.

A 67. §-hoz

A minősítés visszavonásáról a közfelügyeleti hatóság dönt.

A közfelügyeleti hatóság köteles a kamarai tag könyvvizsgáló, illetve könyvvizsgáló cég minősítését felfüggeszteni, ha ezt az érintett állami szerv kéri. Ezt követően a közfelügyeleti hatóság saját hatáskörében jogosult dönteni a minősítés visszavonásáról, továbbá dönt rendkívüli minőségellenőrzés, illetve közvetlen vizsgálat lefolytatásáról. A felfüggesztés a minősítés visszavonásakor, a rendkívüli minőségellenőrzés, illetve a közvetlen vizsgálat lezárásakor megszűnik. A minősítés visszavonásáról és a felfüggesztéséről a közfelügyeleti hatóság tájékoztatja a kamarát.

A 68. §-hoz

A korábbi szabályozástól eltérően, annak szigorításaként a törvény alapján nem csak a természetes személy könyvvizsgáló, hanem a könyvvizsgáló cég sem végezhet 5 évnél hosszabb ideig jogszabály alapján kötelező könyvvizsgálati tevékenységet ugyanazon közérdeklődésre számot tartó gazdálkodónál. A könyvvizsgálati megbízás lejártát követő négy üzleti évnek kell eltelnie ahhoz, hogy a könyvvizsgáló ugyanazon közérdeklődésre számot tartó gazdálkodóval jogszabály alapján kötelező könyvvizsgálati tevékenység végzésére megbízási szerződést kössön.

A 69. §-hoz

A törvény szerint a közérdeklődésre számot tartó gazdálkodó könyvvizsgálatát ellátó kamarai tag könyvvizsgáló a megbízó közérdeklődésre számot tartó gazdálkodó részére nem nyújthat az e törvényben meghatározott jogszabályi kötelezettségen alapuló könyvvizsgálói tevékenységtől eltérő más szolgáltatást az általa vizsgált időszak kezdete és a könyvvizsgálói jelentés kiadása közötti időszakban, valamint ezen időszakot közvetlenül megelőző üzleti évben.

A 70. §-hoz

A törvény szerint, amennyiben a közfelügyeleti hatóság az érintett állami szerv részére minősített adatot, üzleti vagy hivatásbeli titkot ad át, úgy az érintett állami szervet is titoktartási kötelezettség terheli.

A törvény alapján továbbá a pénzügyi közvetítőrendszer felügyeletével kapcsolatos feladatkörében eljáró MNB az általa lefolytatott ellenőrzési eljárás során az adott intézmény könyvvizsgálatát végző kamarai tag könyvvizsgálótól, könyvvizsgáló cégtől a tényállás megállapításához szükséges adatok rendelkezésre bocsátását kérheti. E tekintetben az eljáró személyeket a kamarai tag könyvvizsgálóval, a könyvvizsgáló céggel azonos titoktartási kötelezettség terheli.

A 71. §-hoz

A törvény alapján a közfelügyeleti hatóság a korábbi szankciók mellett jogosult pénzbírság kiszabására, a minősítés megvonására, valamint tevékenység gyakorlásától való eltiltásra. A törvény meghatározza a pénzbírság, valamint az eltiltás részletszabályait.

A 72. §-hoz

A törvény alapján a kamara fegyelmi büntetésként már nem alkalmazhatja a minősítés megvonását, csak kezdeményezheti azt a közfelügyeleti hatóságnál, mivel a minősítések megadása és megvonása kizárólagosan a közfelügyeleti hatóság joga.

A 73. §-hoz

A törvény alapján a közfelügyeleti hatóság a könyvvizsgálói közfelügyeleti rendszer részelemeinek vizsgálatával és értékelésével összefüggésben szakmai standard megalkotására kötelezheti a kamarát. A megalkotott standardot a közfelügyeleti hatóság az érintett állami szerv egyetértésével hagyja jóvá. Ezzel a rendelkezéssel az MNB felügyelete alá tartozó szervezetek könyvvizsgálói számára előírt speciális vizsgálatok, eljárások követelményei a nemzeti könyvvizsgálati standardok részévé válnak, alkalmazásuk kötelező lesz.

A 74. §-hoz

A törvény átmenti rendelkezésként meghatározza, hogy a Kkt. 49/A. § a)-d) és g) pontja szerinti minősítések megszerzésére előírt szakmai vizsgát a módosítás hatálybalépésekor minősítéssel rendelkező könyvvizsgálóknak 2017. december 31-ig kell teljesíteniük.

A módosítás új átmeneti rendelkezést vezet be. Az átmeneti rendelkezés - a cégrotációt illetően - az egységes jogalkalmazás érdekében kimondja, hogy az új rendelkezéseket az érvényben lévő szerződésekre még legfeljebb 5 évig nem kell alkalmazni.

A 75. §-hoz

Felhatalmazást kap a nemzetgazdasági miniszter arra, hogy a minősítési kérelem elbírálásáért fizetendő igazgatási szolgáltatási díj mértékét és részletszabályait rendeletben állapítsa meg.

A 76. §-hoz

A mellékleteket állapítja meg.

A 77. §-hoz

A törvény alapján a szakmai minősítő vizsgáról szóló szabályzatot az Okleveles Könyvvizsgálókat Képesítő Testület dolgozza ki. A törvény továbbá pontosítja, hogy könyvvizsgáló cég minősítést akkor szerezhet, ha az előírt feltételeknek megfelelő kamarai tag könyvvizsgáló aki a könyvvizsgáló cég nevében a jogszabályi kötelezettségen alapuló könyvvizsgálói tevékenységet végez, egyben a könyvvizsgáló cég tagja vagy munkavállalója.

A törvény alapján a közfelügyeleti hatóság átveszi a kamara egyes feladatait, ennek alapján indokolt a kamara által a közfelügyeleti feladatok ellátásáért fizetett közfelügyeleti díj arányos emelése. A törvény alapján a közfelügyeleti díj mértéke a kamara tagdíjakból, hozzájárulási díjakból származó bevételének tíz százaléka.

A 78. §-hoz

Hatályon kívül helyező rendelkezések.

A 79. §-hoz

A törvény bővíti a foglalkoztatói nyugdíjszolgáltató által kötelezően nyilvánosságra hozandók körét a Felügyelet által az adott pénztárral szemben hozott határozatokkal.

A 80. §-hoz

A szövegpontosításra azért van szükség, hogy a hitelintézetek esetében a vezető állású személyekre a Hpt.-ben foglaltak maradjanak irányadóak.

A 81. §-hoz

Más ágazati szabályokhoz hasonlóan szükségessé vált a befektetési vállalkozás vezető állású személyei és befolyásoló részesedéssel rendelkező tagjai jó üzleti hírnevének meghatározása, amely eligazodásul szolgálhat a jogalkalmazó számára.

Hasonlóan a Kbftv. 4. § (1) bekezdés 100. pontjához, szükséges a Bszt.-ben is az ügyvezető fogalmának megjelenítése.

A törvény pontosítja a vezető állású személy fogalmát (a Polgári Törvénykönyv alapján a vezető tisztségviselő fogalmába az igazgatótanács tagja beleértendő, ezért a felsorolásból törölhető, az ügyvezetővel viszont szükséges kiegészíteni a vezető állású személy fogalmát).

A 648/2012/EU rendeletben szabályozott központi szerződő fél és a 909/2014/EU rendeletben szabályozott központi értéktár intézménye együttesen lefedik az értékpapír-kiegyenlítési és az elszámolási tevékenységet végző intézmények körét.

A hazai szabályozásban mindeddig a központi szerződő félen és a központi értéktáron kívül más intézménytípusok is megjelentek. Ezen intézmények a 909/2014/EU rendelet hatálybalépését követően feleslegessé váltak, emiatt szükséges az eddigi intézményi struktúra átalakítása. A Tpt. az új struktúrának következtében a jövőben nem használja majd az elszámolóház fogalmat, ezért szükséges ennek törlése.

A 82. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. A Tpt. az új struktúrának következtében a jövőben nem használja majd az elszámolóház fogalmat, ezért szükséges ennek törlése.

A 83. §-hoz

Szükségessé vált, hogy a multilaterális kereskedési rendszer működtetése tevékenységet végzőkre is kiterjedjen az informatikai rendszer védelme, tekintettel arra, hogy engedélyezési feltétel számukra a megbízható és biztonságos kereskedést lebonyolító rendszer megléte.

Megállapítja a befektetési vállalkozások és az árutőzsdei szolgáltatók informatikai rendszerével szembeni követelményeket.

A 84. §-hoz

A szöveg pontosítására irányuló módosítás.

A 85. §-hoz

A törvény a befektetési vállalkozások belső ellenőrzésére szolgáló szabályok megerősítését célozza.

A 86. §-hoz

A törvény pontosítja az auditbizottságra vonatkozó követelményeket.

A 87. §-hoz

A törvény a befektetési vállalkozások vezető állású személyeivel szembeni követelményeket állapít meg.

A 88. §-hoz

A törvény a befektetési vállalkozások vezető állású személyeivel szembeni követelményeket állapít meg.

A 89. §-hoz

Más ágazati szabályokhoz hasonlóan szükségessé vált a befektetési vállalkozás vezető állású személyei és befolyásoló részesedéssel rendelkező tagjai jó üzleti hírnevének meghatározásával együtt a jó üzleti hírnév igazolása módjának rögzítése is.

A 90. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. A Tpt. új struktúrájának következtében a jövőben nem használja az elszámolóház és az elszámolóházi tevékenységet végző szervezet fogalmakat, ezért szükséges ennek törlése.

A 91. §-hoz

Szövegpontosító rendelkezés.

A 92. §-hoz

A törvény értelmében a befektetési vállalkozás a letéti őrzésre kiválasztott személy és az általa alkalmazott megoldások tekintetében - a befektetési vállalkozás által - elvégzett felülvizsgálatról készített jelentését köteles a Felügyeletnek megküldeni.

A 93-94. §-hoz

A módosításban foglaltak biztosítják az ügyfelek havonkénti gyakorisággal történő folyamatos tájékoztatását portfóliókezelési szolgáltatás igénybevétele esetén, és ezáltal az így kapott információknak a Felügyelet honlapján található adatokkal való összeegyeztethetőségének a lehetőségét. A módosítás a portfóliókezeléstől eltérő befektetési szolgáltatás igénybevétele esetén is ugyanezt biztosítja az ügyfeleknek

A 95. §-hoz

A törvény szigorítja a belső ellenőrzés szabályait.

A 96. §-hoz

A helyreállítási tervek készítése nemcsak a belső minősítésen alapuló módszereket alkalmazó intézmények számára kötelező, ezért indokolt a Bszt. 103. §-ban foglalt rendelkezéseknek külön alcím alatt történő megjelenítése.

A 97. §-hoz

A záró szövegrész pontosítására irányuló módosítás.

A 98. §-hoz

A törvény pontosítja az elsődleges alapvető tőkéhez kapcsolódó kifizetések korlátozására vonatkozó rendelkezést.

A 99. §-hoz

A módosítás a függő ügynökök naprakész nyilvántartását teszi lehetővé a megbízójának személyéhez kötötten, illetve a Felügyelet is törölje nyilvántartásából a függő ügynököt, amennyiben a befektetési vállalkozás, illetve az árutőzsdei szolgáltató bejelentette a közvetítővel kötött szerződés megszűnését.

A 100-101. §-hoz

A törvény a befektetési vállalkozás által üzletkötésre alkalmazott személyekre vonatkozó szabályokat állapít meg.

A 102-103. §-hoz

A rendelkezés megteremti az összhangot a 648/2012/EU rendelettel, valamint a 909/2014/EU rendelettel. A Tpt. új struktúrájának következtében a jövőben nem használja majd az elszámolóházi tevékenységet végző szervezet fogalmat, ezért szükséges ennek törlése.

A 104. §-hoz

A törvény a panaszkezelésnél eltérő megőrzési idők más törvényekkel való harmonizációját, valamint a tájékoztatási szabályok pontosítását szolgálja. Ennek részeként a panaszra adott válasz részeként a szolgáltató kötelezettségeként előírásra kerül az arról szóló tájékoztatás is, hogy tett-e a Pénzügyi Békéltető Testület felé alávetési nyilatkozatot, valamint a fogyasztó külön kérésére meg kellene küldenie a Pénzügyi Békéltető Testület által készített kérelem nyomtatványt.

A 105. §-hoz

A módosítás indoka a befektetési vállalkozások feletti felügyeleti jogkörök szigorítása. A tőkekövetelmény számítására fejlett módszereket alkalmazó intézményeknél jelentős eltérések adódhatnak a módszerek eredményeiben. Önmagában az nem kifogásolható, ha két intézmény módszere hasonló portfolióra kissé eltérő eredményt ad, mivel az eltérések adódhatnak a módszer sajátosságaiból vagy a hitelintézetek adatbázisainak eltéréséből, de a jelentős eltérés már aggodalomra ad okot, hiszen a Felügyelet nem adhatja ki az engedélyt két olyan módszerre egyszerre, amelyek jelentősen eltérő eredményeket adnának.

A 106. §-hoz

A törvény a biztosítók számára egyéb közzétételi kötelezettséget állapít meg. Ennek értelmében a biztosító és a viszontbiztosító köteles öt évig a honlapján, vagy a székhelyén közzétenni a vele szemben hozott határozatokat. E kötelezettség az indokolásra nem terjed ki, azonban a szolgáltató döntésétől függően erre is lehetőség van.

A 107. §-hoz

A felszámolási eljárás zökkenőmentességét biztosítandó a jogszabály további egyértelműsítésére van szükség olyan körülmény fennállása esetén, amikor a befektetési vállalkozás nyilvántartásai és a befektetői követelések nem egyeznek.

A 108. §-hoz

A szöveg pontosítására irányuló módosítás.

A 109. §-hoz

A törvény egyértelműsíti, hogy az üzleti érték csökkenése okán a Felügyelet mely intézkedéseket alkalmazhatja.

A 110. §-hoz

A törvény megteremti a helyszíni vizsgáló kirendelésének lehetőségét.

A 111. §-hoz

A szöveg pontosítására irányuló módosítás.

A 112. §-hoz

A más EGT-államban székhellyel rendelkező szolgáltató fióktelepének tekintetében a fogadó tagállam felügyeleti hatóságának eljárását, annak folyamatát pontosítja a rendelkezés, a határon átnyúló tevékenységvégzés esetén pedig bővíti a fogadó tagállam felügyeleti hatósága által megtehető intézkedéseket.

A 113. §-hoz

A törvény felhatalmazást ad a kormány számára az informatikai rendszereket felülvizsgáló szakértővel szembeni követelmények megállapítására.

A 114. §-hoz

Átmeneti rendelkezést állapít meg.

A 115. §-hoz

A törvény szerint a javadalmazási politika hatálya a továbbiakban akkor is kiterjedne a befektetési vállalkozás kockázati profiljára lényeges hatást gyakorló munkavállalóikra, ha ezen munkavállalók nem tartoznak a felső vezetéssel, ellenőrzési funkciót betöltő munkavállalókkal azonos javadalmazási kategóriába.

A 116. §-hoz

A szöveg pontosítására irányuló módosítás.

A 117. §-hoz

Hatályát vesztő szövegrész.

A 118. §-hoz

Az ingyenes készpénzfelvételről szóló nyilatkozatokat nyilvántartótól kért ügyfél-tájékoztatásnál a hatályos törvény alapján az elektronikus válaszadás akkor sem lehetséges, ha a fogyasztó ezt kifejezetten kéri, melyen indokolt változtatni.

A 119. §-hoz

Szövegpontosító módosítás.

A 120-121. §-hoz

A módosítás kiegészíti az árfolyamgát konstrukciót szabályozó, a devizakölcsönök törlesztési árfolyamának rögzítéséről és a lakóingatlanok kényszerértékesítésének rendjéről szóló 2011. évi LXXV. törvényt annak egyértelművé tétele érdekében, hogy a forintosítási törvény hatálya alá tartozó szerződések esetében 2015. február 1. a rögzített árfolyam alkalmazásának záró időpontja és ettől az időponttól a továbbiakban nincs lehetőség a rögzített árfolyamon történő törlesztésre abban az esetben sem, ha a fogyasztó kezdeményezésére a hitelező jóváhagyta a forintra váltás mellőzését.

Annak érdekében, hogy a forintosítás ne jelentsen a fogyasztó számára hátrányt a tekintetben, hogy - a záró időpont bekövetkezése okán - azonnal el kelljen kezdeni a gyűjtőszámlán összegyűlt tartozás visszafizetését, azaz a fogyasztó ne kerüljön hátrányosabb helyzetbe amiatt, hogy a rögzített árfolyam alkalmazásának az időszaka előbb véget ér, a módosítás szerint az indulástól számított 60. hónapig nem kell megkezdeni a gyűjtőszámla-hitel törlesztését. Nem vonatkozik ez a szabály azokra a szerződésekre, amelyek esetén a fogyasztó kezdeményezésére a forintosítást mellőzték.

Indokolt, hogy a fogyasztónak lehetősége legyen akként rendelkezni, hogy már a rögzített árfolyam alkalmazási időszakának a kezdő időpontjától számított 60 hónapnál korábbi időpontban megkezdi a gyűjtőszámlán felhalmozódott tartozás visszafizetését. Ugyancsak indokolt lehetővé tenni, hogy a fogyasztó gyűjtőszámla-hitel tartozását részlegesen, vagy teljesen előtörleszthesse, az alaphitel előtörlesztésétől függetlenül is.

A 122. §-hoz

A mentesített követelésrész kizárólag a rögzített árfolyam alkalmazásának időszaka alatt értelmezhető, melyet a forintosítási törvény megszüntetett.

A 123. §-hoz

Az elmúlt időszakban jelentősen megszaporodott azoknak a - névértékkel nem rendelkező, törvényes fizetőeszköznek nem tekinthető - emlékérméknek a kereskedelmi forgalomban való előfordulása, amelyek az MNB által kibocsátott - névértékkel rendelkező, törvényes fizetőeszköz funkcióval bíró - emlékérmékkel tematikájukban vagy képi megjelenésükben jelentős hasonlóságot mutatnak, és így a laikus vásárlók által könnyen összetéveszthetőek.

A 124. §-hoz

A törvény a továbbiakban lehetővé teszi, hogy az MNB a Befektető-védelmi Alap számára is átmenetileg hitelt nyújthasson.

A 125. §-hoz

Az MNB felügyeleti jogkörben ellátandó feladatait a törvény európai uniós jogszabályból fakadó feladattal bővíti.

A 126. §-hoz

Pontosító jellegű módosítás.

A 127. §-hoz

A módosítás pontosító jellegű, a biztosítási tevékenységről szóló 2014. évi LXXXVIII. törvény szóhasználatával való összhangot teremti meg.

A 128-129. §-hoz

A módosítás egyértelműsíti, hogy a hivatkozott rendszerkockázati tőkepuffer képzésére való kötelezés során az MNB hatóságként jár el.

A 130. §-hoz

A törvény az MNB ellenőrzési tervére vonatkozóan állapít meg szabályokat, biztosítva ezzel a felügyelt intézmények feletti folyamatos kontroll érvényesülésének nyilvánosságát. A nyilvánosságra hozatal nem kötelező, ha ezzel a felügyeleti ellenőrzés célját veszélyeztetné.

A törvény meghatároz továbbá szabályokat a felügyelet ellátásával összefüggésben.

A 131. §-hoz

A módosítás indoka, hogy esetenként szükség lehet arra, hogy a Magyar Nemzeti Bank a döntését hivatalból, jogszabálysértés hiányában is módosíthassa. Elsősorban a határozatban foglalt határidők vonatkozásában merülhet fel annak szükségessége, hogy a változó és a tényállás teljes körű tisztázása esetén sem kellően kiszámítható folyamatok miatt a döntés módosítható legyen

A 132. §-hoz

A törvény egy olyan lehetőséget ad a Magyar Nemzeti Bank számára, amellyel biztosított a bíróságon megtámadott határozatban foglaltak végrehajtásának felfüggesztése. Ha a felfüggesztés ellenére teljesíti a felügyelt intézmény a határozatban foglaltakat, úgy az abból eredő kár kártérítési igény keretében nem érvényesíthető.

A 133. §-hoz

A módosítás a Polgári Törvénykönyvvel való összhang megteremtését célozza, ugyanis meghatározza a Magyar Nemzeti Bank által okozott kár mellett az okozott sérelemdíj-követelés alapjául szolgáló személyiségi jogsérelmekért való helytállási kötelezettséget is.

A 134. §-hoz

A törvény a pénzügyi tárgyú uniós rendeletek és irányelvek által megkívánt adatátadási kötelezettségek tekintetében pontosítja a Magyar Nemzeti Bankra vonatkozó adatvédelmi szabályokat.

A törvény alapján az MNB az általa megismert, a törvény által meghatározott titkokat átadhatja a feladatkörében eljáró könyvvizsgálói közfelügyeleti feladatokat ellátó hatóságnak.

A 135. §-hoz

A módosítás egyértelművé teszi, hogy a Magyar Nemzeti Bank által folytatott egyes eljárásokban a kis- és középvállalkozásokról, fejlődésük támogatásáról szóló 2004. évi XXXIV. törvény 12/A. §-a alkalmazásának - a hatékonyabb jogérvényesítés érdekében - nincs helye.

A 136. §-hoz

A hatályos rendelkezések szerint a kézbesítési vélelem a kilencedik napon áll be. Ez a határidő adott esetben hosszabb, mint a forgalomba hozatali eljárás lezárásának határideje, így az intézkedés nem érhetné el a célját, ha csak a forgalomba hozatali eljárás lezárásának határidejét követően hatályosulna.

A 137. §-hoz

A módosítás indoka, hogy az egyes fizetési szolgáltatókról szóló 2013. évi CCXXXV. törvény hatálya alá tartozó intézmények, valamint a hitelintézetekre és befektetési vállalkozásokra vonatkozó prudenciális követelményekről és a 648/2012/EU rendelet módosításáról szóló 2013. június 26-i 575/2013/EU európai parlamenti és tanácsi rendelet hatálya alá tartozó eljárások vonatkozásában is legyen lehetősége a Magyar Nemzeti Banknak formanyomtatványt használni.

A 138. §-hoz

A törvény módosítja az ügyintézési határidőre vonatkozó szabályokat. Bevezeti az MNB esetén az általános 30 napos ügyintézési határidőt, továbbá egyértelműsíti azokat az uniós jogszabályokban meghatározott határidők tekintetében.

A 139-147. §-hoz

A törvény felülvizsgálja az MNB felügyeleti ellenőrzési szabályait a korábbinál nagyobb hangsúlyt fektetve a helyszíni ellenőrzések lefolytatására. A törvény további célja - az eljárási kötelezettség intenzitásának növelésével - annak biztosítása, hogy a Magyar Nemzeti Bank a jövőben rövidebb időközönként tartson átfogó vizsgálatot a pénzügyi piacok egyes szereplőinél, biztosítva ezzel az esetleges piaci visszaélések gyors és időszerű kiszűrését, az esetlegesen felmerülő károk elkerülését vagy csökkentését, azok káros következményeinek minimálisra szorítását.

A törvény új eljárás típusként nevesíti a rendkívüli célvizsgálat lehetőségét, amelyre súlyos piaci visszaélés gyanúja esetén kerülhet sor. Ezen eljárástípusban a határidők rövidebbek, mint a normál célvizsgálat esetén, egyúttal gyors reagálást tesz lehetővé az MNB számára. A törvény lehetővé teszi az MNB számára, hogy a célvizsgálatokat és rendkívüli célvizsgálatot szúrópróbaszerűen is lefolytathassa, ebben az esetben csak akkor kell az eljárást lefolytatni és a végén érdemi döntést hozni, ha az MNB szabálytalanságra bukkan, ennek hiányában az eljárás végzéssel megszűntethető.

A törvény részletezi továbbá az MNB helyszíni és helyszínen kívüli eljárásával, továbbá a próbaügylet kötéssel kapcsolatos szabályait. Lényeges újítás, hogy a helyszíni vizsgálat haladéktalanul is megtartható, továbbá, ha indokolt lezárt terület, épület, helyiség is felnyitható, az ott tartózkodók akarata ellenére is foganatosítható. Ehhez az ügyész jóváhagyása kell, illetve jegyzőkönyvet is kell felvenni, szemben a főszabályokkal. A helyszíni ellenőrzés jogsértés gyanúja esetén is elrendelhető, akár haladéktalanul és előzetes értesítés nélkül is. A helyszíni ellenőr célvizsgálat és rendkívüli célvizsgálat során vizsgálódhat, ha nem észlel jogszabálysértést, akkor elegendő végzéssel megszüntetni az eljárást.

A törvény részletezi a vizsgálati jelentéssel, az arra vonatkozó észrevételekkel, továbbá a döntéssel kapcsolatos szabályokat. Az MNB ugyanakkor jogosult bizonyos esetekben előzetesen is intézkedni, illetve az észrevételezést megelőzően döntést hozni.

A törvény lehetővé teszi az MNB számára külső könyvvizsgáló, vagy egyéb szakértő igénybevételét is, a meghatározott garanciális feltételekkel.

A 148. §-hoz

A törvény a fogyasztóvédelmi bírság alkalmazásával tág keretet és kellő erejű szankcionálási lehetőséget biztosít a hivatkozott jogszabálysértések megszegésének eseteire.

A 149. §-hoz

A módosítás az új Ptk.-val való összhang megteremtését célozza, ugyanis meghatározza a Magyar Nemzeti Bank által kijelölt felügyeleti biztos által okozott kár mellett az okozott sérelemdíj-követelés alapjául szolgáló személyiségi jogsérelmekért való helytállási kötelezettséget is.

A 150-155. §-hoz

A törvény az ellenőrzési eljárás szabályainak módosulása miatt felülvizsgálja a fogyasztóvédelmi ellenőrzés szabályait is. A fogyasztóvédelmi célvizsgálat esetköre kiegészül egyúttal a fogyasztóvédelmi szabályok olyan megsértésével, amely a fogyasztók széles körét érinti, amely esetben az MNB rövidebb határidőn belül jár el.

A törvény a bírságok maximális összegének az emelését célozza a megfelelő visszatartó erő megteremtése és ezáltal a jogkövető megatartás elősegítése érdekében.

A 156. §-hoz

A módosítás pontosító jellegű, a megváltozott jogszabályi környezetet követi le. A törvény rendelkezik továbbá a védett adat megismerésére vonatkozó jogosultság megteremtéséről, amely az MNB piacfelügyeleti eljárásának lefolytatásához kapcsolódóik és az ügyfél, az eljárás egyéb résztvevője és a tényállás tisztázása során közreműködésre kötelezett személy vonatkozásában áll fenn. A törvény erre lehetőséget biztosít mind adatszolgáltatás mind meghallgatás keretében. A törvény szerint az MNB felhívására az ügyfél, az eljárás egyéb résztvevője és a tényállás tisztázása során közreműködésre kötelezett személy - különösen egyéb adatok szolgáltatásával vagy iratok csatolásával - köteles igazolni a nyilatkozata, vallomása vagy adatszolgáltatása részét képező tényállítás valóságát.

A 157. §-hoz

A törvény a pénzügyi piacokba vetett bizalom helyreállítása érdekében olyan új jogosítványt biztosít a Magyar Nemzeti Bank számára, amely hatékonyabbá teszi a helyszíni kutatás tárgyát képező jogsértéssel kapcsolatos bizonyítási eszközök felkutatását. Ezen eljárási cselekmény foganatosítására a tulajdonos, illetve a helyszínen tartózkodó személyek akarata ellenére, vagy ezen személyek távollétében is sor kerülhet, ennek keretében lezárt terület, épület, helyiség felnyitásának is helye van. Az e § szerinti helyszíni kutatás eredményes és biztonságos lefolytatása érdekében a rendőrség közreműködése is igényelhető. E helyszíni kutatásra csak előzetes bírói engedéllyel kerülhet sor. A törvény ugyanakkor rendelkezik az intézkedés garanciális szabályairól is.

A 158. §-hoz

A törvény lehetővé teszi a Magyar Nemzeti Bank számára, hogy a vizsgált tevékenységért felelős, vagy azzal közvetlen összefüggésbe hozható személy vonatkozásában is jogosult legyen bizonyos értékpapír-, ügyfél- vagy fizetési számlák vizsgálatára, illetve ezen személy eljárásba történő bevonására.

A 159. §-hoz

A törvény értelmében a Magyar Nemzeti Bank bármely, piacfelügyeleti eljárásban hozott döntését (határozat, végzés) vagy egyéb küldeményét (pl. Ket. 70. § szerinti értesítés) saját kézbesítés keretében vagy postai szolgáltató útján is kézbesítheti. Az egyetemes postai szolgáltató mellőzését a piacfelügyeleti eljárásokban több esetben is szükséges prompt kézbesítés, illetve a jellemzően EGT-tagállamokon kívüli harmadik országokban székhellyel rendelkező ügyfelek indokolják. A hirdetményi közlés törlésére tett módosítás indoka, hogy az EGT-tagállamon kívüli székhellyel, lakóhellyel rendelkező ügyfelek értesítése a piacfelügyeleti eljárások jelentős többségében (gyakorlatilag valamennyi e körbe tartozó ügyfél esetében) hirdetményi úton nem vezet eredményre, amely időveszteségként jelentkezik a hatósági döntések végrehajthatósága, a közzétételek, figyelemfelhívások terén. Ezt befektető-védelmi szempontok okán is célszerű kiküszöbölni.

A 160. §-hoz

Az iratbetekintési jog tekintetében határoz meg szabályokat.

A 161. §-hoz

A törvény elsődleges célja a bírságtételek összegszerűségének az emelése, továbbá az egyes - piacfelügyeleti eljárásban elrendelt - ideiglenes biztosítási intézkedés és biztosítási intézkedés, a haladéktalan foganatosítás érdekében közvetlenül is közölhető az érintett pénzügyi szervezettel.

A módosítás továbbá pontosító jellegű.

A 162. §-hoz

Technikai módosítás.

A 163. §-hoz

Pontosító jellegű módosítás, a méltányossági eljáráshoz kapcsolódóan azt hivatott megjeleníteni, hogy ezen eljárás alapvetően nem vitás ügy.

A 164. §-hoz

A törvény a kérelem tartalmi elemeit vizsgálja felül a gyakorlati tapasztalatok alapján, továbbá beemeli a formanyomtatvány követelményét a szabályozásba. A formanyomtatványt az ágazati szabályok értelmében a szolgáltatónak kell a fogyasztó rendelkezésére bocsátani.

A 165. §-hoz

A korábbi jogszabálymódosítással kapcsolatban egyértelműsíti a szabályokat.

A 166. §-hoz

A törvény pontosítja az elutasítási indokokat, kibővítve azzal az esettel, ha korábban ugyanazon ténybeli okok alapján a testület előtt már eljárás volt folyamatban.

A 167. §-hoz

A törvény a testület eljárási szabályait módosítja, illetve bizonyos határidőket vizsgál felül a gyakorlati tapasztalatok alapján. A törvény továbbá rendezi a méltányossági eljárással kapcsolatos értelmezési kérdéseket.

A 168. §-hoz

A törvény a határozatban megállapított kötelezettség teljesítésére vonatkozóan biztosít a békéltető testület által meghatározható időbeliségi követelményeket az ügy sajátosságaira való tekintettel.

A 169. §-hoz

A törvény a testület eljárási szabályait módosítja a gyakorlati tapasztalatok alapján.

A 170. §-hoz

A törvény a testület eljárási szabályait módosítja a gyakorlati tapasztalatok alapján, továbbá a döntések utókövetésére mond ki szabályokat.

A 171. §-hoz

A törvény a Pénzügyi Békéltető Testület tájékoztatójának nyilvánosságra-hozatalára vonatkozóan állapít meg szabályokat, figyelemmel annak jóváhagyására vonatkozó rendelkezések időbeliségére.

A 172. §-hoz

A törvény a pénzügyi tárgyú uniós rendeletek és irányelvek által megkívánt adatátadási, információszolgáltatási és bejelentési kötelezettségek tekintetében pontosítja a Magyar Nemzeti Bankra vonatkozó adatvédelmi-adatszolgáltatási szabályokat az Európai Unió egyes szervei vonatkozásában.

A 173. §-hoz

A törvény a biztosítási tevékenységről szóló 2014. évi LXXXVIII. törvénnyel történő összhang megteremtése érdekében módosítja a felügyeleti kollégiumra vonatkozó szabályokat.

A 174. §-hoz

A módosítás arra irányul, hogy a Monetáris Tanács tagjának az MNB tv. 39. §-ában meghatározott törvények hatálya alá tartozó szervezettel fennálló összeférhetetlenségét a munkaviszony időtartamára korlátozza abban az esetben, ha a Monetáris Tanács tagja az MNB-vel fennálló munkaviszonya megszűnését követően a Magyar Állam vagy az MNB többségi tulajdonában álló 39. §-ban meghatározott törvények hatálya alá tartozó szervezetnél kíván tagsági vagy részvényesi viszonyt, munkaviszonyt vagy munkavégzéssel járó egyéb jogviszonyt, vezető tisztségviselői jogviszonyt vagy felügyelőbizottsági tagsági jogviszonyt létesíteni.

Ennek alapvető indoka, hogy egyrészt az MNB tv. 152. § (1) bekezdésében foglalt összeférhetetlenségi szabályoktól a hatályos szabályozás alapján is lehetőség van eltérésre, másrészt abban az esetben, ha a Monetáris Tanács tagja a Magyar Állam vagy az MNB többség tulajdonában álló szervezetnél kíván jogviszonyt létesíteni, nem indokolt a munkaviszony megszűnését követő további 6 hónapos időtartamra kiterjedő összeférhetetlenségi szabály alkalmazása.

A módosítás ugyanakkor nem érinti az MNB alkalmazottainak és felügyelőbizottsági tagjainak azon kötelezettségét, hogy kötelesek a feladatkörük ellátása során tudomásukra jutott személyes adatot, minősített adatot, banktitkot, értékpapír titkot, fizetési titkot, pénztártitkot, biztosítási titkot, foglalkoztatói nyugdíjtitkot és üzleti titkot megőrizni, ezen adatok kezelésére vonatkozó jogszabályokat betartani. Ez a kötelezettség a megbízatás megszűnését követően is változatlanul fennmarad, így a Monetáris Tanács tagjának a feladatköre ellátásával kapcsolatos titoktartás változatlanul biztosított.

A 175. §-hoz

A törvény rögzíti, hogy amennyiben a monetáris politikai eszköz vonatkozásában kerül sor egyes szerződések átruházására, a Ptk. szerződés-átruházásra vonatkozó szabályait eltérésekkel kell alkalmazni.

A 176. §-hoz

A módosítás az új Ptk.-val való összhang megteremtését célozza, ugyanis a közérdekű igényérvényesítés szabályai közt a kárigény érvényesítése mellett megjeleníti a sérelemdíj megfizetése iránti igény érvényesítését is.

A 177. §-hoz

A törvény a bejelentők védelmére vonatkozó rendelkezéseket állapít meg a panaszokról és a közérdekű bejelentésekről szóló törvény szabályainak a megfelelő alkalmazásával. E törvénynek azonban nem kell alkalmazni a panaszra vonatkozó szabályait, tekintettel arra, hogy e körben az MNB kérelemre fogyasztóvédelmi eljárást indíthat.

A 178. §-hoz

A törvény felhatalmazza a Magyar Nemzeti Bank elnökét, hogy a sorozatban kibocsátott értékpapír szabályozott piacra történő bevezetésére vagy multilaterális kereskedési rendszerbe történő regisztrálására, továbbá a nyilvánosan működő társaságban történő befolyásszerzésre irányuló eljárásért fizetendő igazgatási-szolgáltatási díj mértékére, valamint a díj beszedésére, kezelésére, nyilvántartására, visszatérítésére vonatkozó részletes szabályokat rendeletben állapítsa meg.

A 179. §-hoz

Átmeneti rendelkezéseket állapít meg.

A 180. §-hoz

A módosítás az uniós jognak történő megfeleléssel kapcsolatban egészíti ki a szabályokat.

A 181. §-hoz

A törvény mellékletének a módosítására határoz meg rendelkezést e törvény mellékletére történő utalással. A melléklet módosításának az indoka a bekövetkezett jogszabály-módosítások átvezetése.

A 182. §-hoz

A módosítás szövegpontosító jellegű.

A 183. §-hoz

A hatályon kívül helyező rendelkezéseket tartalmazza.

A 184. §-hoz

A módosítás a fizetési számlavezetésre engedéllyel rendelkező pénzforgalmi intézmények és elektronikuspénz-kibocsátó intézmények informatikai rendszerével szembeni követelményeket állapít meg.

A 185. §-hoz

Indokolt, hogy a pénzforgalmi intézmények, elektronikuspénz-kibocsátó intézmények részére a törvényben előírt panaszkezelési szabályzat megléte már az engedélyezési eljárás része legyen.

A 186. §-hoz

Indokolt, hogy az utalványkibocsátó a tevékenysége megkezdéséhez kapcsolódó bejelentéséhez csatolja a panaszkezelési szabályzatát.

A 187. §-hoz

A törvény a panaszkezelésnél eltérő megőrzési idők más törvényekkel való harmonizációját, valamint a tájékoztatási szabályok pontosítását szolgálja. Ennek keretében a panaszra adott válasz részeként a szolgáltató kötelezettségeként előírásra kerül az arról szóló tájékoztatás is, hogy tett-e a Pénzügyi Békéltető Testület felé alávetési nyilatkozatot, valamint a fogyasztó külön kérésére meg kellene küldenie a Pénzügyi Békéltető Testület által készített kérelem nyomtatványt.

A 188. §-hoz

Az egységes jogértelmezés érdekében szükséges, hogy a járulékos vállalkozás fogalmánál a törvény a vonatkozó 575/2013/EU rendeletre hivatkozzon. Ezen felül nincs gyakorlati indokolhatósága, hogy egy pénzügyi intézmény kizárólagosan egyetlen szervezettel köthessen adattárolási vagy egyéb informatikai feldolgozási szerződést.

Végezetül az uniós szintű, kétpilléres intézményi struktúra létrejöttével az elszámolóház fogalmának alkalmazása feleslegessé vált.

A 189. §-hoz

A betétállomány és más visszafizetendő pénzeszköz, valamint a pénzforgalmi szolgáltatási keretszerződés-állományok átruházása esetére  az átruházó intézmény előzetes tájékoztatási kötelezettségét is előírja a törvény.

A 190. §-hoz

Szerződésállományok átruházására pénzügyi intézmények között alapvetően azokban az esetekben kerül sor, ha az adott pénzügyi intézmény az adott területről vagy piacról történő kivonulásról dönt. Különösen tartós jogviszonyt szabályozó szerződések esetén fontos, hogy a szerződésállományok pénzügyi intézmények közötti átadása zökkenőmentesen megvalósulhasson.

A 191. §-hoz

A hatályos rendelkezések szerint, a pénzügyi intézményre vonatkozó szabály hatókörét indokolt a pénzügyi vállalkozásra szűkíteni, mivel a hitelintézetek esetében a személyi tárgyi feltételek meglétének igazolása a tevékenységi engedélyhez kapcsolódik.

A 192-193. §-hoz

A Hpt. követelményként rögzíti a panaszkezelési szabályzat készítését, így indokolt annak az engedély iránti kérelemhez történő mellékelése is.

A 194. §-hoz

Szövegpontosító módosítás, miután a Hpt. 14. §-a szerint kizárólag a harmadik országban történő bankképviselet létesítéséhez kell a Felügyelet engedélye.

A 195. §-hoz

A módosítás a hitelintézetek informatikai rendszerével szembeni követelményeket állapít meg.

A 196. §-hoz

Tekintettel arra, hogy az adatvédelmi előírások betartását a kiszervezőnek is ellenőriznie kell, indokolt, hogy a kiszervező pénzügyi intézmény adatvédelmi felelőse ezen ellenőrzésben részt vehessen.

A 197. §-hoz

A törvény egyértelműsíti, hogy az alkusznak a lehetőségek szerint minden lehetséges ajánlatot fel kell tárnia és elemeznie, amely az ügyfél céljainak elérésére alkalmas, nem elegendő a három ajánlat bemutatása.

A 198. §-hoz

Pontosítja az elsődleges alapvető tőkéhez kapcsolódó kifizetések korlátozására vonatkozó rendelkezést.

A 199. §-hoz

A törvény szigorú feltételek mellett, valamint értékbeli korlátozással és a vezető testületek egyhangú döntésével biztosít lehetőséget belső hitelek nyújtására.

A 200. §-hoz

A bevezető szövegrész pontosítására irányuló módosítás.

A 201. §-hoz

Szövegpontosításokat tartalmaz.

A 202. §-hoz

A törvény szerint a javadalmazási politika hatálya a továbbiakban akkor is kiterjed a befektetési vállalkozás kockázati profiljára lényeges hatást gyakorló munkavállalóikra, ha ezen munkavállalók nem tartoznak a felső vezetéssel, ellenőrzési funkciót betöltő munkavállalókkal azonos javadalmazási kategóriába.

A 203. §-hoz

A törvény szigorítja a nyilvánosságra hozatali követelményeket.

A 204. §-hoz

A módosítás alapján a vádemelés nem jár automatikusan a vezető állású személy kinevezésének felfüggesztésével, hanem a Felügyeletnek mérlegelnie kell, hogy az érintett cselekmény alkalmas-e a pénzügyi intézmény iránti bizalom, vagy a pénzügyi közvetítőrendszer iránti közbizalom megingására.

A 205. §-hoz

A törvény pontosítja az egy személy által betölthető ügyvezetői, illetve vezető testületben betöltött nem ügyvezetői tisztségekre vonatkozó szabályozást.

A 206-207. §-hoz

Elhagyja azon rendelkezéseket, melyeket a szövetkezeti hitelintézetek integrációjáról szóló törvény a szövetkezeti hitelintézetek tekintetében már tartalmaz.

A 208. §-hoz

A törvény a közérdeklődésre számot tartó hitelintézetek fogalmi változásához igazítja az auditbizottság kötelező felállítására vonatkozó szabályozást.

A 209-210. §-hoz

Szövegpontosító rendelkezések.

A 211. §-hoz

A rendelkezés az állomány-átruházáshoz kapcsolódóan módosítja a banktitok megtartására vonatkozó szabályozást.

Az uniós szintű, kétpilléres intézményi struktúra létrejöttével az elszámolóház valamint az elszámolóházi tevékenység fogalmának alkalmazása feleslegessé vált.

Lehetővé teszi, hogy az Országos Betétbiztosítási Alap a hatóságok (pl. gyámhatóság, állami adóhatóság, ügyészség, bíróság) megkeresése esetén érdemi, banktitkot is érintő választ tudjon adni. E mellett pontosításra kerül az elhalálozott által még vissza nem fizetett kölcsönről történő lehetséges tájékoztatás.

Ezen felül a gyakorlati tapasztalatok alapján indokolt, hogy meghatározott esetekben a hozzátartozók tájékoztatást kaphassanak az elhalálozott által felvett hitelről.

A 212. §-hoz

A törvény a pénzügyi intézmény által kezelt személyes adatok általános jelleggel nem szabályozott adatmegőrzési idejére vonatkozó rendelkezést tartalmaz.

A hitelintézetek, mint tömeges fogyasztói igényeket kielégítő intézmények szolgáltatásainak fogyasztók számára minél kedvezőbb feltételekkel történő elérhetővé tétele, valamint a hitelintézetek biztonságos működését biztosító hatékony kockázatkezelés fontos közérdek. A hitelintézetek közötti szabályozott adatmegosztás lehetővé tétele olyan kedvező hatással lehet a fogyasztók részére nyújtott szolgáltatások feltételeire, amely közérdek figyelembe vétele különösen indokolt.

Emellett az állami támogatások, kamatkedvezmények, gazdaságélénkítő lépések szegmens szerinti tervezéséhez szükséges hatástanulmányok elkészítésének egyik adatforrásaként is használható az adatbázis.

A 213. §-hoz

A hatályos előírások lényegében minden típusú felügyeleti intézkedést bejelentés kötelessé tesznek, ami számtalan indokolatlan információ megküldését eredményezi.

A módosítás indoka, hogy a tőkekövetelmény számítására fejlett módszereket alkalmazó intézményeknél jelentős eltérések adódhatnak a módszerek eredményeiben. Önmagában az nem kifogásolható, ha két intézmény módszere hasonló portfolióra kissé eltérő eredményt ad, mivel az eltérések adódhatnak a módszer sajátosságaiból vagy a hitelintézetek adatbázisainak eltéréséből, de a jelentős eltérés már aggodalomra ad okot, hiszen a Felügyelet nem adhatja ki az engedélyt két olyan módszere egyszerre, amelyek jelentősen eltérő eredményeket adnának.

A 214. §-hoz

A törvénynek megfelelően válsághelyzet esetén nem a másik EGT-állam központi kormányát szükséges tájékoztatni, hanem annak a pénz- és tőkepiac szabályozásáért felelős tagját.

A 215. §-hoz

A törvény egyértelműsíti, hogy az üzleti érték csökkenése okán a Felügyelet mely intézkedéseket alkalmazhatja.

A 216. §-hoz

A törvény megteremti a helyszíni vizsgáló kirendelésének lehetőségét.

A 217. §-hoz

A szolgáltatási tevékenység megkezdésének időpontja nem bír érdemi információval, e helyett a típusát indokolt nyilvántartani.

A 218. §-hoz

A Hpt. 202. § (3) bekezdése és 207. §-a eltérő időpontokat jelöl meg a honlapon való megjelenítést illetően, indokolt ezen időpontok összhangba hozatala.

A 219. §-hoz

A módosítás a betétbiztosítási rendszerekről szóló 2014/49/EU irányelv rendelkezéseivel összhangban előírja az Országos Betétbiztosítási Alap részére, hogy tájékoztassa az Európai Bankhatóságot a külföldi betétbiztosítási rendszerekkel, valamint külföldi felügyeleti hatóságokkal a betétesek kártalanítása érdekében kötött együttműködési megállapodásokról.

A 220. §-hoz

A magyarországi székhelyű hitelintézet külföldön létrehozott fióktelepe, valamint határon átnyúló szolgáltatásához kapcsolódó betétbiztosítási tájékoztatási kötelezettséget az OBA helyett indokolt az adott hitelintézetre telepíteni.

A 221. §-hoz

Kiegészíti az OBA biztosítása alól kivett professzionális pénzügyi és befektetési szolgáltatásokat nyújtó szervezetek körét a befektetési alapkezelővel.

A 222. §-hoz

A törvény pontosítja a kártalanítás megkezdésének időpontját.

A 223. §-hoz

A törvény egyértelműsíti az OBA pénzkezelésére vonatkozó szabályozást.

A 224-225. §-hoz

A jövőben a Befektető-védelmi Alap operatív munkájához kapcsolódó feladatokat az OBA munkaszervezete látja el.

A 226-227. §-hoz

A törvény egyértelműsíti az OBA pénzkezelésére vonatkozó szabályozását.

A 228. §-hoz

A törvény szigorítja a befektetési szolgáltatásokat is végző könyvvizsgálókkal szembeni követelményeket.

A 229. §-hoz

A magyarországi székhelyű hitelintézet külföldön létrehozott fióktelepe, valamint határon átnyúló szolgáltatásához kapcsolódó betétbiztosítási tájékoztatási kötelezettséget az OBA helyett indokolt az adott hitelintézetre telepíteni.

A 230. §-hoz

A törvény pontosítja az ügyféltájékoztatásra vonatkozó szabályokat.

A 231. §-hoz

E módosítás célja, hogy az általános szerződési feltételek körébe is tartozó személyes adatkezelésekről a tájékoztatás a szerződésekben megtörténhessen az üzletszabályzatra történő kiutalással is, figyelemmel a tájékoztatás terjedelmére.

A 232. §-hoz

A 2015. július 3-tól kibocsátott hitelviszonyt megtestesítő értékpapírra már nem terjed ki a betétbiztosítás, így szükséges az ehhez kapcsolódó figyelemfelhívás törlése.

A 233. §-hoz

A törvény a panaszkezelésnél eltérő megőrzési idők más törvényekkel való harmonizációját, valamint a tájékoztatási szabályok pontosítását szolgálja. Ennek részeként a panaszra adott válasz részeként a szolgáltató kötelezettségeként előírásra kerülne az arról szóló tájékoztatás is, hogy tett-e a Pénzügyi Békéltető Testület felé alávetési nyilatkozatot, valamint a fogyasztó külön kérésére meg kellene küldenie a Pénzügyi Békéltető Testület által készített kérelem nyomtatványt.

A 234. §-hoz

Az 575/2013/EU rendelet 493. cikk (3) bekezdése a szabályozás felülvizsgálatáig, de legkésőbb 2028. december 31-ig lehetőséget biztosít a tagállamok számára, hogy egyes kitettségeket teljesen vagy részben mentesítsen a nagykockázatra vonatkozó korlátozások alól.

A 235-236. §-hoz

Átmeneti rendelkezéseket iktat be annak egyértelművé tétele érdekében, hogy a már meglévő betéti keretszerződések esetén a 2015. július 3-ától előírt betétbiztosítási tájékoztatót nem kell külön aláírattatni az ügyféllel a betét elhelyezése előtt. A tájékoztatási kötelezettségének a hitelintézet ebben az esetben a betétre vonatkozó éves tájékoztató keretében tesz eleget.

A 237. §-hoz

Szövegpontosító módosítások.

A 238. §-hoz

Hatályát vesztő rendelkezések

A 239. §-hoz

A Kbftv. rendelkezései szerint a vezető állású személyeinek, illetve a minősített befolyással rendelkező tag(ok)nak kell jó üzleti hírnévvel rendelkezniük, ezért szükséges a jó üzleti hírnév meghatározása, amely eligazodásul szolgálhat a jogalkalmazó számára.

A 240. §-hoz

A módosítás annak tisztázására szolgál, hogy a Kbftv. 2. § (2) bekezdés szerinti ABAK - kivéve a 345/2013/EU rendelet szerinti EuVECA megnevezést használó alapot, valamint a 346/2013/EU rendelet szerinti ESZVA megnevezést használó alapot kezelő ABAK-ot - ugyan határon átnyúló szolgáltatást nem végezhet, de a kiszervezés keretében végzett szolgáltatásnyújtás megengedett számára.

A 241. §-hoz

Más ágazati szabályokhoz igazodóan szükségessé vált a befektetési alapkezelő vezetőire vonatkozó feltételek szigorítása.

A szakmai gyakorlatnál a hitelintézet helyett indokolt a pénzügyi intézmény megjelölése, mivel a pénzügyi vállalkozásnál szakirányú területen munkavégzésre irányuló jogviszonyban eltöltött idő is elfogadható szakmai gyakorlatnak.

A 242. §-hoz

A módosítás célja az engedélyköteles tisztségviselőkre vonatkozó, az egyes ágazati törvényi szabályozásokban szereplő rendelkezések egységesítése.

A 243. §-hoz

Az ügyfél fogalom a befektetési alapkezelő, mint kollektív portfoliókezelést végző személy és a befektető viszonylatában nem értelmezhető, ezért szükséges a rendelkezés pontosítása.

A 244. §-hoz

Az adminisztratív terhek csökkentése érdekében az ún. küszöbérték alatti ABA-kat kezelő ABAK-ok az egyes kiszervezésre vonatkozó előírások alól mentesíthetők.

A 245. §-hoz

A letétkezelői és könyvvizsgálói szerződés megkötéséhez az MNB engedélye nem szükséges, így ezek a szerződés megkötését követően azonnal átvezethetők kell, hogy legyenek a kezelési szabályzaton, nem szükséges az MNB részére engedélyezési hatáskör biztosítása.

A 246. §-hoz

Pontosító rendelkezés.

A 247. §-hoz

A tájékoztató és a kezelési szabályzat nem sorozathoz, hanem befektetési alaphoz készül, így az előírás pontosítása szükséges.

A 248. §-hoz

A módosítás egyrészt biztosítja, hogy zártkörű forgalomba hozatal esetén ne kelljen hirdetményt közzétenni, másrészt pontosítja a tájékoztató jóváhagyásával kapcsolatos szóhasználatot.

A 249. §-hoz

A Kbftv. 108. § (2) bekezdése forgalmazás-elszámolási és forgalmazás-teljesítési napot különít el. Erre tekintettel a Kbftv. 139. § (1) bekezdés d) pontjának szövegét pontosítani szükséges.

A 250. §-hoz

Az úgynevezett küszöbérték alatti zártkörű alapok esetében a féléves jelentés készítésére vonatkozó tájékoztatási kötelezettség előírására nincs szükség.

A 251. §-hoz

A törvény a minősített befolyásszerző Felügyelet felé történő bejelentési kötelezettségének előírását tartalmazza.

A 252. §-hoz

A törvény megteremti a helyszíni vizsgáló kirendelésének lehetőségét.

A 253. §-hoz

A törvény szigorítja a nyilvánosságra hozatali követelményeket.

A 254. §-hoz

Átmeneti rendelkezést állapít meg.

A 255. §-hoz

A rendelkezés megteremti az összhangot a 648/2012/EU rendelettel, valamint a 909/2012/EU rendelettel. A Tpt. új struktúrájának következtében a jövőben nem használja majd az elszámolóház és az elszámolóházi tevékenységet végző szervezet fogalmakat, ezért szükséges ennek törlése.

A 256. §-hoz

A Kbftv. 139. § (1) bekezdés hatályon kívül helyezésének indoka, hogy az adott forgalmazó forgalmazási helyeinek alapkezelő általi naprakész nyomon követése nem indokolt.

A Kbftv. 163. § (4) bekezdés hatályon kívül helyezését egyrészt az az ÁÉKBV-k tekintetében a 142. § (2) bekezdésével konkurráló szabály indokolja, másrészt az ABAK-ok tekintetében ilyen tartalmú szabály az ABAK-irányelv alapján nem indokolt.

A 257. §-hoz

A törvény hatálya az olyan összevont alapú felügyelet hatálya alá tartozó pénzügyi vállalkozásokra terjed ki, amelynek anyavállatata is magyarországi székhelyű.

A 258. §-hoz

A törvény pontosítja a szanálás alatt álló intézmény fogalmát.

A 259. §-hoz

Az Európai Bankhatóság 2014/11 számú, a szanálási akadályok mérsékléséről és megszüntetéséről szóló iránymutatása miatt szükséges kiegészítés.

A 260. §-hoz

A törvény pontosítja a közhitelességre vonatkozó adat terjedelmét.

A független értékelők névjegyzékébe pályázóknál a listára kerülés feltételeit és a névjegyzékben szereplők névjegyzékből való törlésének okait bővíteni szükséges oly módon, hogy a szanálási feladatkörében eljáró MNB abban az esetben is törölje a független értékelőt a névjegyzékből, ha olyan magatartásról szerez tudomást, amely jogszabályba, szakmai vagy etikai szabályba ütközik, vagy amely alkalmas arra, hogy a független értékelői feladatok ellátásához szükséges közbizalmat sértse vagy veszélyeztesse.

A 261. §-hoz

A törvény meghatározza, hogy a szanálási feladatkörében eljáró MNB milyen módon hagyja jóvá az utólagos, végleges értékelést.

A 262. §-hoz

Szövegpontosító módosítás.

A 263. §-hoz

A szanálási célok minél hatékonyabb érvényesítése és a szanálási intézkedések hatékony végrehajtása érdekében indokolt, hogy a törvény lehetőséget biztosítson arra, hogy a szanálási vagyonkezelő számára az állam vagy az MNB tulajdonában vagy ellenőrző befolyása alatt álló pénzügyi vállalkozás megállapodás alapján a törvény szerinti szolgáltatási tevékenységet elláthassa.

A 264. §-hoz

A törvény szigorítja a vagyonértékesítési eszköz alkalmazásával szembeni követelményeket.

A 265-266. §-hoz

Pontosítja azon esetkört, amikor a szanálási feladatkörében eljáró MNB eltekinthet egyes feltételek teljesítése alól. E mellett - miután a szanálási vagyonkezelő feletti tulajdonosi jogokat a szanálási feladatkörében eljáró MNB gyakorolja - szükséges a vagyonkezelő engedélyezéséhez kapcsolódó feltételek egyértelműsítése.

A 267. §-hoz

Szövegpontosító módosítás.

A 268. §-hoz

A Szantv. 72. § (7) bekezdése szerint minden instrumentumnak tartalmaznia kell a hitelezői feltőkésítésbe vonhatóságra vonatkozó szerződéses feltételt, így indokolt a jelenlegi duplikált szabályozás pontosítása.

A 269. §-hoz

Adatkezelésre történő felhatalmazás.

A 270. §-hoz

Szövegpontosító módosítás.

A 271. §-hoz

Adatkezelésre történő felhatalmazás.

A 272. §-hoz

A törvény egyértelműsíti, hogy a Szantv. 104. § (2) bekezdés d) pontja szerinti eljárás nem csupán a szanálási vagyonértékelő kirendelésére, hanem a teljes szanálási vagyonértékelés lefolytatására vonatkozik, a vagyonértékelő kirendelésének előkészítésétől az eljárás szakvélemény benyújtását követő lezárásáig.

Az ügyfél fogalmának kiterjesztését egyrészt az indokolja, hogy példaként a szanálási akadályok elhárítására, adatszolgáltatásra vonatkozó kötelezésekkel kapcsolatosan előfordulhat, hogy az érintett határidő módosítására irányuló engedélykérelmet ad be, másfelől a szanálási feladatkörében eljáró MNB közhiteles nyilvántartást is vezet.

A 273. §-hoz

A törvény egyértelműsíti, hogy a szanálási hatóság jogosult minden olyan nyilvántartás rendelkezésre bocsátására felhívni az intézményt, amely minden olyan szerződést tartalmaz, melyben az adott intézmény szerződő fél.

A 274. §-hoz

Az Európai Rendszerkockázati Testület feladatköréből adódóan indokolt, hogy a szanálási feltételek beálltáról tájékoztatást kapjon.

A 275. §-hoz

A törvény kiegészíti a szanálási intézkedésekről feladatkörükből adódóan értesítendő szervezetek körét.

A 276. §-hoz

A törvény fellebbezési jogosultságot biztosító rendelkezéseire figyelemmel indokolt annak egyértelművé tétele, hogy felülvizsgálati kérelem benyújtásának kizárólag a jogerős ítélet ellen van helye. Ezzel összefüggésben indokolt a felülvizsgálati kérelem benyújtására nyitva álló határidő pontosítása is.

A törvény rendelkezései meghatározott esetekben lehetőséget biztosítanak az ítélet elleni fellebbezésre, ugyanakkor e vonatkozásban a másodfokú eljárás a határidők szempontjából szabályozatlan maradt.

A 277. §-hoz

A törvény együttműködési kötelezettséget állapít meg a szanálási feladatkörében eljáró MNB részére.

A 278. §-hoz

A törvény felső korlátot állapít meg a szanálási alapba történő lehetséges rendkívüli fizetési kötelezettségre.

A 279. §-hoz

Átmeneti rendelkezés megállapítása a módosítások folyamatban lévő szanálási eljárás során történő alkalmazhatósága érdekében.

A 280. §-hoz

Szövegpontosító módosítások.

A 281. §-hoz

A továbbiakban az Európai Unió Hivatalos Lapjában 2015. január 17-én kihirdetett, a Bizottság 2015/63/EU felhatalmazáson alapuló rendelete határozza meg a Szanálási Alapba történő díj számításának módját, szükséges ezért a vonatkozó szakasz hatályon kívül helyezése. Szintén hatályon kívül helyezendő a szanálási terv elkészítésére vonatkozó átmeneti rendelkezés, mivel a hivatkozott szakasz a törvény 2015. január 1-e előtt hatályos tartalmához kapcsolódik.

A 282. §-hoz

A törvény az uniós szabályozással összhangban módosítja a közérdeklődésre számot tartó biztosító fogalmát.

A 283. §-hoz

A biztosítók, viszontbiztosítók informatikai rendszerével szembeni követelményeket állapítja meg.

A 284-285. §-hoz

A törvény a biztosítók számára egyéb közzétételi kötelezettséget állapít meg. Ennek értelmében a biztosító és a viszontbiztosító köteles öt évig a honlapján, vagy a székhelyén közzétenni a vele szemben hozott határozatokat. E kötelezettség az indokolásra nem terjed ki, azonban a szolgáltató döntésétől függően erre is lehetőség van.

A 286. §-hoz

A törvény a biztosítói panaszkezelési szabályokat módosítja a fogyasztói érdekek hathatósabb védelme érdekében. A törvény előírja, hogy az ügyfél kérelmére a biztosítónak meg kell küldeni a Pénzügyi Békéltető Testület által rendszeresített nyomtatványt is.

A 287-288. §-hoz

A törvény az ún. kisbiztosítók és a biztosító-egyesületek tekintetében eltekint bizonyos szabályok alkalmazásától.

A 289. §-hoz

A törvény új intézkedési lehetőségként bevezeti a helyszíni vizsgáló kirendelését.

A 290. §-hoz

A törvény a független biztosításközvetítőkre és az alkuszokra állapít meg közzétételi kötelezettséget a velük szemben hozott határozatokra vonatkozóan, hasonlóan a biztosítók és a viszontbiztosítók esetére hozott szabályokkal.

A 291-292. §-hoz

A piacfelügyeleti eljárások tapasztalatai alapján a törvény lehetővé teszi a Felügyelet számára, hogy - a fokozatosság elvének érvényre jutása és a szankciók arányos alkalmazása mellet - az engedély nélkül vagy bejelentés hiányában végzett tevékenység miatt elmarasztalt piaci szereplőnek az biztosításközvetítői piaci szegmensben folytatott közvetítői tevékenységét is megszűntethesse. A Felügyelet az intézkedés előtt mérlegelés tárgyává teszi a megállapított jogsértés súlyát, illetve azt a körülményt, hogy az adott személy vagy szervezet ügyfelei érdekeinek megóvása az intézkedést indokolja-e.

A 293. §-hoz

A törvény a korábbi szabályokkal megegyezően a gazdaságpolitikáért felelős miniszterre ruházza a feladatot.

-----STARTING---POINT---VEGE---

A 294. §-hoz

Hatályba léptető rendelkezések.

A 295. §-hoz

Jogharmonizációs záradék.

A 296. §-hoz

A törvényről - annak elfogadása előtt - a hivatkozott tanácsi határozatnak megfelelően konzultálni szükséges az Európai Központi Bankkal.