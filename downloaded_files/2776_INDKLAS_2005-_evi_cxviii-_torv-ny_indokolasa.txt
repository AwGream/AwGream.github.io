2005. évi CXVIII. törvény indokolása

a Magyar Köztársaság 2004. évi költségvetéséről és az államháztartás hároméves kereteiről szóló törvény végrehajtásáról

-----STARTING---POINT---ALTALANOS---

Általános indokolás

I. A kormányzat gazdaságpolitikájának fő vonásai 2004. évben

A magyar gazdaságban 2004-ben felerősödtek a 2003-ban megkezdődött, a fenntartható növekedési pályára való visszatérés irányában ható pozitív folyamatok. A 2003-ban bekövetkezett gazdaságpolitikai irányváltás és ezzel párhuzamosan a kedvező irányban megváltozó külső környezet eredőjeként a gazdasági növekedés ismét gyorsult. Az évközi folyamatok eredményeképp 2004-ben a növekedés a korábban vártnál dinamikusabbá vált, amely mögött a GDP mindhárom keresleti oldali tényezőjének a tervezettnél magasabb ütemű bővülése húzódott meg. Ezen belül - további pozitívumként - folytatódott a GDP keresleti oldali szerkezetének kedvező irányú módosulása. A növekedés motorjává több mint két év után ismét az export és a beruházások váltak.

E pozitív - a növekedés hosszú távú fenntarthatóságát biztosító - szerkezeti változáshoz jelentős mértékben járult hozzá a költségvetési kiigazítás, amely a 2004-es év egészében megfelelően alakuló konjunktúra nyújtotta lehetőségek kihasználását is segítette. A 2002 és 2004 között az államháztartási hiánycsökkentést döntő mértékben a kiadásoknak a GDP növekedésétől elmaradó emelkedése eredményezte, miközben a kiadási szerkezet is jelentősen átalakult. A bérkiadások aránya az összes kiadáson belül érezhetően csökkent. E keresletszűkítő hatású változások nagyban hozzájárultak a lakossági fogyasztás ütemének mérséklődéséhez, amely így a GDP növekedésével ismét összhangba került. Ugyanakkor a foglalkoztatási szerkezet kedvező irányban módosult, a versenyszektorban alkalmazottak száma 1,5%-kal növekedett, míg a költségvetési szektorban csökkenés tapasztalható. Egyben lehetővé vált, hogy a 2004. évi átmeneti inflációemelkedéssel járó adóemelések hatása gyorsan lecsengjen, és a dezinfláció 2005-től a korábbi pályának megfelelően folytatódjék.

A reálszféra kedvező folyamataival párhuzamosan az egyensúlyi mutatók terén a pozitív irányú elmozdulások mellett kevésbé kedvezőek is fellelhetők. Az államháztartási hiány csökkenésének mértéke ugyan az EU-országok körében a legnagyobbak közé tartozik, ám a hiány nagyobb lett a tervezettnél. A folyó fizetési mérleg egyenlege kismértékben, de tovább romlott 2004 folyamán, a hiány mértéke megközelítette a GDP 9%-át. Ugyanakkor jelentősen javult a finanszírozás struktúrája és az Európai Unióból érkező tőketranszferek a magyar gazdaság nettó külső finanszírozási igényét csökkentették, amely ezáltal a folyó fizetési mérleg egyenlegénél kedvezőbben alakult. További kedvező momentum, hogy újra emelkedett a működőtőke-befektetések volumene.

A kedvezően alakuló külső konjunktúrára a magyar gazdaság érdemben tudott reagálni: a GDP növekedési üteme 2004 egészében elérte a 4,2%-ot, amely továbbra is 2 százalékponttal meghaladja az EU-átlagot. Bár a régió országai közül Lengyelország és Szlovákia az előző évek gyengébb teljesítmény-bázisán az utóbbi időszakban nálunk gyorsabb ütemben bővül, hosszabb időtáv átlagát tekintve a magyar növekedés az egyik legmagasabb a Visegrádi országok között. Európai Uniós összevetésben pedig továbbra is magasnak számít gazdasági növekedésünk.

A növekedés elért ütemét vizsgálva felmerül, hogy ez az ütem a pénzügypolitikai feltételek kisebb mértékű szigorodása esetén magasabb is lehetett volna. Mivel a fiskális szigorításokat és a gazdasági fundamentumok javulását a monetáris politikai intézkedések csak jelentős késéssel követték, a pénzügyi környezet összességében a kelleténél keményebb feltételeket támasztott a gazdaság szereplőivel szemben. Ez a helyzet mind keresleti, mind költségoldalról növekvő követelményeket állított az üzleti szektor elé, ami - a Kormány szándékától függetlenül - növekedési veszteségeket okozott.

A külkereskedelemben az export tervezettnél kedvezőbb konjunktúrán alapuló gyors növekedése 2004 egészében folyamatos volt. Az import megugrása az első félévben eseti tényezőknek (EU-csatlakozás előtti taktikai vásárlások, vámáruraktárakból való kitárolás) volt köszönhető, a második félévben azonban már a kivitel növekedési üteme számottevően meghaladta a behozatalét. Az év egészében az áruexport volumen-növekedése elérte a 17%-ot, míg az áruimport közel 14%-kal emelkedett. Az áruforgalom hiánya 3,8 milliárd eurót tett ki, ami több mint 300 millió eurós egyenleg javulást jelentett 2003-hoz képest. A külkereskedelmi folyamatok két év után ismét pozitívan járultak hozzá a gazdasági növekedéshez.

2004-ben az export mellett a növekedés másik fontos tényezője a jelentős ütemben, közel 8%-kal bővülő beruházási tevékenység volt. Ebben az időszakban a gazdasági növekedés gyorsulásához elengedhetetlenül szükséges feldolgozóipari beruházások rendkívül erőteljesen, 15,3%-kal emelkedtek. A vállalatokon kívül dinamikus beruházási aktivitás jellemezte mind az állami, mind a lakossági szektort. 2004 egészében a rendszerváltás óta a legtöbb, 44 ezer új lakásra adtak ki használatba vételi engedélyt, 24%-kal többet, mint egy évvel korábban.

A gazdaságpolitikai céloknak megfelelően 2004-ben a háztartások fogyasztásának dinamikája jelentősen mérséklődött az előző évekhez képest. Míg 2002-ben 9,4%-kal, 2003-ban 7,2%-kal, addig 2004-ben csak 2,5%-kal nőtt a fogyasztás volumene. Az ütemmérséklődés a tavalyi éven belül is megfigyelhető volt: az első félévben 2,8%-kal, a második félévben 2,2%-kal haladta meg a fogyasztás az előző év azonos időszakáét. A lassulás fő oka a jövedelemkiáramlás mérséklődése volt. Míg 2003-ban az egy keresőre jutó reálbér 9,2%-kal nőtt, addig 2004-ben 1%-kal csökkent. Az 1996 óta nem tapasztalt reálbér csökkenést a költségvetési bérek visszafogása, az átlagos SZJA teher növekedése és az infláció átmeneti gyorsulása magyarázták. A fogyasztás dinamikájának mérséklődéséhez hozzájárult, továbbá a megtakarítási hajlandóság növekedése: a jelentős lakásépítés ellenére emelkedett a nettó pénz-megtakarítási ráta is.

2004-ben a 6,8%-os infláció az előzetes várakozásoknak megfelelően alakult. Az EU-csatlakozással összefüggő adómódosulások egyszeri inflációs hatása csak átmeneti növekedést okozott. Az év közepétől az infláció üteme ismét csökkenővé vált. 2004 egészére a korábbi prognózishoz képest 0,3%-ponttal magasabb tényszám mögött az olajárak rekordszintű emelkedése állt.

A folyó fizetési mérleg a gazdasági struktúra érdemi javulását tükrözte, a finanszírozási struktúra egészségesebbé vált. A folyó hiány 2004. december végén 7,1 milliárd euró volt, ami a GDP 8,8%-ának felelt meg. 2004-ben 760 millió euróval nőtt ugyan a hiány 2003-hoz képest, de a növekedés üteme jelentősen mérséklődött (2003-ban a növekmény 1,4 milliárd volt). Az év egészét tekintve a reálgazdasági tranzakciókban - külkereskedelem és szolgáltatások - egyértelmű javulás mutatkozott. A külső egyensúlyhiány növekedése a nagyobb jövedelemkiáramlás következménye volt.

A korábbi években megbomlott fiskális-monetáris politikai összhang 2004-ben sem állt helyre teljesen. A fiskális- és jövedelempolitikai szigorításhoz képest megállapítható, hogy a 2004-es évet szigorú monetáris kondíciók jellemezték. A fogyasztói áralapú reálárfolyam - a 2000. év átlagához képest már így is felértékelődött szintjéről - tovább erősödött, a reálkamatok pedig egészen a tavalyi év végéig a korábban megszokott sávjuknál jóval magasabban, 5-6% körül alakultak.

A 2003. év végétől a gazdasági fundamentumokban mutatkozó pozitív változások és a pénzpiacok javuló megítélése fokozatosan megjelent az árfolyam alakulásában. Az árfolyam volatilitása 2004. májusáig jelentősen csökkent, tavaly július eleje óta jellemzően erősebb volt a 250 Ft/eurós szintnél. Az árfolyam stabilitásában közrejátszott a kedvező nemzetközi és regionális környezet is. Az erős és stabil árfolyam jelentősen hozzájárult a dezinfláció látványos sikeréhez, ugyanakkor a gazdaság versenyképességét kedvezőtlenül érintette, ami szerepet játszott a beruházás, az export és a gazdasági növekedés második félévi lassulásában is.

II. A 2004. évi költségvetési folyamatok értékelése

1. A kormányprogramban meghatározott célkitűzések, illetve fő prioritások

A 2004. évi költségvetés-politika kiemelt feladata volt, hogy a rendelkezésére álló eszközökkel elősegítése az ország versenyképességének javítását. Mindezek biztosítására az alábbi fő területeken érvényesült kiemelt kezelés:

- uniós programokhoz szükséges finanszírozási eszközök biztosítása,

- országos közúthálózat fejlesztése, ezen belül is a gyorsforgalmi úthálózat építése,

- önkormányzati közszolgáltatások színvonalának javítását elősegítő beruházások kistérségi társulások előmozdítása,

- legrászorultabb rétegek támogatása, ezen belül a nyugdíjemelés, a családi pótlék reálértéken tartása, a lakástámogatások növelése.

Ahhoz, hogy a fő célkitűzések finanszírozhatók legyenek, a bevételek növelése mellett a kiadási oldalon is bizonyos feladat-átsorolásokra volt szükség.

2. 2004. évi fiskális folyamatok alakulása

A 2004. évi költségvetési törvény az államháztartás pénzforgalmi hiányát a GDP 4,5%-ában határozta meg. A 2003 második felében is töretlenül bővülő lakáshitelezés, a kamatok 2003. decemberi emelkedése és a hozamok növekedése azonban már 2004 elejére nyilvánvalóvá tette, hogy jelentős többletkifizetések várhatók az adósságszolgálati kamatkiadásoknál és a lakáshitelek támogatásánál. Az adóbevételek 2003. évi szintje elmaradt a költségvetési tervezés bázisául szolgáló várakozásoktól, így szükségessé vált a 2004. évi bevételi prognózisok lefelé módosítása is.

Februárban a Kormány a folyamatokat áttekintve a várható GDP arányos pénzforgalmi hiányprognózisát 1,3 százalékponttal megemelte. Ennek alapján az új államháztartási hiányprognózis pénzforgalomban a GDP 5,9%-át tette ki. A két prognózis módosítása közti eltérést az adóbevétel kiesések, valamint az import áfa szabályozás megváltozása magyarázta.

Ezzel egyidejűleg az új deficit-cél megalapozása érdekében a Kormány a GDP 1%-át közelítő mértékű kiadáscsökkentésről határozott. 2003 decemberében már sor került 35 milliárd forint kiadás zárolására, majd az előzetes tényadatok ismeretében további kiadáscsökkentés vált szükségessé mintegy 120 milliárd forintos nagyságrendben. A megtakarító intézkedések nettó értéket jelentettek, ugyanis az érintett kiadások mérséklése tovább csökkentett egyes adóbevételeket (általános forgalmi adó, személyi jövedelemadó). Bruttó szemléletben a zárolás a 155 milliárd forinttal szemben mintegy 185 milliárd forintot tett ki. A megtakarításokat a szakmai fejezeti kezelésű előirányzatoknál, a kormányzati beruházásoknál, az intézményi kiadásoknál kellett elérni.

A Kormány kötelezettséget vállalt arra, hogy ha az évközi adatok szükségesnek mutatják, további lépéseket fog tenni a kiadások kézbentartása érdekében. Ennek jegyében már áprilisban kisebb, 14 milliárd forintos nagyságrendű további megtakarítást írt elő, amit július közepén újabb kiigazító lépés követett. A költségvetési intézmények korábbi évekről megmaradt előirányzatainak felhasználása, a kiadásoknak a maradványok terhére megvalósított növekedése a deficit-cél betartása szempontjából kockázatot jelentett. A júliusi intézkedés a maradványok felhasználását szigorította.

A prognózis eleve számolt azzal, hogy a hiány éven belüli lefutása nem lesz egyenletes. Az importhoz kapcsolódó áfa elszámolásának változása a csatlakozás után, az év elején és a második negyedévben esedékes kifizetések magyarázták a deficit gyors növekedését az első félévi pénzforgalmi adatokban. A harmadik negyedév folyamán azonban már határozottan kirajzolódtak a februárban kitűzött éves célnál nagyobb hiány irányába mutató kockázatok. A februári célkitűzés megvalósítását nehezítette, hogy csak szeptemberre vált nyilvánvalóvá az általános forgalmi adóban a csatlakozás utáni - a várakozásoknál jóval nagyobb - bevételkiesés mértéke.

Szeptemberben a Kormány újabb, azonnali intézkedésekről határozott (kincstári vagyonértékesítés, osztalékelvonás az állami vállalatoktól, bevételi többletek elköltésének megakadályozása az elkülönített állami pénzalapoknál, szigorított APEH-VPOP ellenőrzések a határokon). A Kormány számolt azzal, hogy a szigorú monetáris kondíciók mellett a megvalósítottnál nagyobb fiskális szigorítás már veszélyeztetné az erősödő, egészséges szerkezetű, export- és beruházás-vezérelt gazdasági növekedést.

Figyelembe véve a szeptemberi intézkedések hatását a Kormány új, a piaci előrejelzésekhez közelálló előrejelzést tett közzé és felemelte az éves várható hiányprognózisát pénzforgalomban a GDP 6,6%-ára.

Évvégére az államháztartás hiánya pénzforgalmi szemléletben - helyi önkormányzatok nélkül - 1300,5 milliárd forintot tett ki, mely GDP 6,4%-a. A teljes államháztartási hiány a GDP 6,5%-át tette ki. A 2004. évi ESA’95 módszertan szerinti államháztartási hiány a magán-nyugdíjpénztárak adataival korrigálva az előzetes tényadatok szerint a GDP 4,9%-a.

Az államháztartás alrendszereinek egyenlegei pénzforgalomban

 

 2003. évi tény

 2004. évi előirányzat

 2004. évi tény

 Központi költségvetés egyenleg

 - 732,4

 - 650,9

 - 904,5

 bevétel

 4 938,2

 

 

 kiadás

 5 670,6

 

 

 Elkülönített állami pénzalapok egyenlege

 18,6

 17,4

 27,9

 bevétel

 244,6

 300,0

 304,7

 kiadás

 226,0

 282,6

 276,8

 Társadalombiztosítási alapok egyenlege

 - 349,0

 - 286,7

 - 423,9

 bevétel

 2 526,5

 2 784,8

 2 726,9

 kiadás

 2 875,5

 3 071,5

 3 150,8

 Helyi önkormányzatok

 - 31,7

 - 6,0

 - 16,5

 bevétel

 2 501,7

 2 509,2

 2 673,5

 kiadás

 2 533,4

 2 515,2

 2 690,0

 Államháztartási egyenleg

 - 1 094,5

 - 926,2

 - 1 317,0

 bevétel

 10 211,0

 11 075,5

 11 038,2

 kiadás

 11 305,5

 12 001,7

 12 355,2

A központi költségvetés 2004. évi hiánya 904,5 milliárd forintban teljesült. A bevételek - a 2003. évi báziscsökkenés folytán - elmaradtak ugyan az előirányzat szintjétől, de a várható értékhez képest magasabban alakultak, melyben jelentős szerepe volt a társasági adóból, az egyszerűsített vállalkozói adóból, valamint a személyi jövedelemadóból származó, prognózisnál kedvezőbb befizetéseknek. A kiadások túllépték ugyan előirányzat szintjét, viszont az évvégére prognosztizált mértéknek megfelelően alakultak.

Az elkülönített állami pénzalapok 2004 év végi 27,9 milliárd forintos többlete a Munkaerőpiaci Alap mintegy 3,0 milliárd forintos hiányából, valamint a Központi Nukleáris Pénzügyi Alap 17,9 milliárd forintos, a Kutatási és Technológiai Innovációs Alap 12,9 milliárd forintos, továbbá a Wesselényi Miklós Ár -és Belvízvédelmi Kártalanítási Alap mintegy 0,04 milliárd forintos többletéből alakult ki. Az Alapok egyenlege a tervezettnél kedvezőbben teljesült, elsősorban a Kutatási Alapnál keletkezett egyenlegjavulás következtében.

A társadalombiztosítás pénzügyi alapjai a 2004. évet 423,9 milliárd forintos hiánnyal zárták, amely a Nyugdíjbiztosítási Alap 80,2 milliárd forintos és az Egészségbiztosítási Alap 343,7 milliárd forint deficitjének az összege. A tervezettet meghaladó hiányt a bevételi oldalon egyrészt a járulékbevételek (döntően a munkáltatói és egyéni járulékbefizetések) másrészt az egészségügyi hozzájárulás vártnál alacsonyabb teljesülése, a kiadási oldalon pedig elsősorban a nyugdíjkiadások, valamint a gyógyszer támogatás kiadási előirányzat túllépése okozta.

A helyi önkormányzatok a 2004. évet 16,5 milliárd forintos deficittel zárták, mely meghaladta a tervezett mértéket. A hiányt a dologi valamint a felhalmozási és tőke jellegű kiadások túlteljesülése okozta. Ezen belül is a dologi kiadások - elsősorban az energia áremelések valamint az áfa szabályváltozások miatt - 105,2 milliárd forinttal haladták meg a tervezettet. A tárgyi eszközök, föld és immateriális javak felhalmozására az előirányzathoz képest 86,5 milliárd forinttal, a felújításokra pedig 15,4 milliárd forinttal költöttek többet az önkormányzatok.

III. Az állami feladatellátás funkcionális bemutatása, változásának jellemzői

Az államháztartás 2004. évi kiadásaira hatást gyakoroltak a gazdaságban végbemenő év közbeni változások. Mindezeket figyelembe véve pénzforgalomban 2004. évre vonatkozóan az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásainak aránya az összes kiadáson belül a 2003. évihez viszonyítva, 0,5 százalékponttal csökkentek. Ezen belül az általános közösségi szolgáltatások 0,2 százalékpontos mértékben elmaradtak az előző évitől elsősorban a pénzügyi és költségvetési tevékenységek és szolgáltatások funkcióban. Emellett viszont emelkedtek a törvényhozó és végrehajtó szervekre, valamint a műszaki fejlesztésekre fordított összegek. A 2004. évben védelemre az államháztartás összes kiadásán belül 2,5%-ot fordítottak. A ráfordítások közül jelentős tétel volt a NATO tagsággal kapcsolatos kiadások alakulása.

A rendvédelem és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2004. évi államháztartási kiadások 3,7%-át tették ki. Ezen belül az igazságszolgáltatásra 2003. évihez képest 0,2 százalékponttal többet fordított a költségvetés.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2004-ben az államháztartás kiadásainak 62,2%-át fordították. Az oktatási tevékenységekre és szolgáltatásokra fordított összegek nominálisan növekedtek a 2003. évihez képest.

Az egészségügy területén prioritásként kezelt célokra, valamint az intézmények működési feltételeinek biztosítására az államháztartási kiadások 10,1%-át fordította a költségvetés.

A társadalombiztosítási és jóléti funkción belül a költségvetés-politikában prioritásként is megjelölt nyugellátások aránya 0,4 százalékponttal növekedett az előző évihez képest. Ezen felül a 2004. évben tovább növekedtek az egyéb szociális támogatások, valamint szociális és jóléti intézményi szolgáltatások jogcímen folyósított összegek is. Ez utóbbi az összkiadások 2,2%-át tette ki.

A lakástámogatásokra, települési és közösségi tevékenységekre és szolgáltatásokra kifizetett összegek aránya az előző évihez képest 0,7 százalékponttal növekedett. 2004 folyamán, és az összkiadások 4,4%-át jelentette. A lakástámogatási rendszerben megvalósult szabályozás lehetőséget teremtett a legrászorultabbak lakáshoz jutásának elősegítésére, valamint a fiatal házasok és gyermekes családok jelentős mértékű támogatására.

A szórakoztató, kulturális és vallási tevékenységek funkcionális kiadásai az összkiadásokon belül 3,4%-ot képviseltek. Ezen belül nőtt a hitéleti tevékenységekre fordított kiadások összege. A sport- és szabadidős tevékenységekkel és szolgáltatásokkal kapcsolatos kiadások az előző évihez képest jelentősen emelkedtek.

c) A gazdasági funkciók összességében a kiadások 12,6%-át tették ki. Ezen belül a közlekedési és távközlési tevékenységek szolgáltatások funkciócsoportra fordított összegek aránya 0,8 százalékponttal emelkedett, mely a közúti közlekedési tevékenységek kiadásainak jelentős mértékű növekedésével függ össze.

A mező-, erdő-, hal- és vadgazdálkodásra fordított kiadások az összes kiadás 2,5%-át tették ki, annak ellenére, hogy az agrártámogatások jelentős részét közvetlenül az Európai Uniótól kapták meg a termelők.

d) Az államadósság kezelésével kapcsolatos kiadások a tárgyévben 9,3%-át tették ki az összes kiadásnak, ahol a 2003. évihez viszonyított enyhe emelkedés alapvetően a kamatkiadások növekedésével magyarázható.

IV. Adó- és járulékpolitika

Az adó- és járulékszabályok 2004. évi módosításainak alapvető célja az adócsökkentés és versenyképesség javítása, az EU jogharmonizációs kötelezettségből fakadó korrekciók, valamint az igazságos közteherviselés megvalósítása volt.

A személyi jövedelemadó területén a 2004. évre meghirdetett adótábla lépett hatályba így - az adóterhelés csökkentése érdekében -megtörtént a sávhatárok valorizációja és csökkentek az adókulcsok. Az adótábla alsó sávhatára a 2004. évre 650 ezer forintról 800 ezer forintra emelkedett, az alsó sávhoz tartozó adókulcs 20%-ról 18%-ra csökkent, a középső sáv határa pedig 1350 ezer forintról 1500 ezer forintra emelkedett, a középső sávhoz tartozó adókulcs 30%-ról 26%-ra, a felső sáv adókulcsa 40%-ról 38%-ra csökkent.

Az adókedvezmények közül a nyugdíjjárulék és a magánnyugdíj-pénztári tagdíj engedményének megszüntetése - a költségvetési bevételek biztosítása mellett - az adórendszer, valamint a társadalombiztosítási nyugdíjra és a magánnyugdíjra vonatkozó szabályozás egyszerűsítését szolgálta.

A 2004. évi minimálbér adómentességének biztosítása érdekében bevezetésre került a kiegészítő adójóváírás. Ha a magánszemély éves összes jövedelme nem haladta meg a 720 ezer forintot, akkor az adójóváírás az adóévben megszerzett bér 18%-a, de legfeljebb jogosultsági hónaponként 9 540 forint. A növelt összegű adójóváírás 720 ezer forint és 756 ezer forint között fokozatosan szűnt meg.

Az egészségcélú megtakarítások ösztönzése érdekében az önkéntes kölcsönös biztosítópénztárakba fizetett munkáltatói hozzájárulás adóköteles bevételnek nem számító havi értékhatára a havi minimálbér 100%-áról 130%-ára emelkedett, a nyugdíjpénztár javára történő befizetés értékhatára (havonta a havi minimálbér legfeljebb 100%-a) nem változott. Hasonló elvek szerint emelkedett az önkéntes kölcsönös biztosítópénztári befizetések adókedvezménye is. A két jogcímen együttesen igénybe vehető kedvezmény azonban legfeljebb 120 ezer forint, illetőleg 150 ezer forint lehetett.

Az igazságosabb közteherviselés érdekében indokolt volt a lakáshitelek utáni adókedvezmény igénybevételét korlátozni, így a lakáshitelek törlesztő részletének adókedvezmény-maximuma 240 ezer forintról 120 ezer forintra, a részlet után érvényesíthető hányad (az új lakáshoz felvett hitel kivételével) 40-ről 30%-ra csökkent. Ezzel együtt jövedelemkorlát került bevezetésre: az adókedvezményt legfeljebb 4 millió forint éves bruttó jövedelemig lehetett igénybe venni, 3,4 millió forint felett csökkenő mértékben. 5 millió forint jövedelemig (4,4 millió felett csökkenő összegben) érvényesíthette a kedvezményt az, akinek házastársa, élettársa az adóévben hat hónapnál hosszabb ideig GYES-en van.

A tőzsdei ügylet árfolyamnyereségének adómentessége mellett a továbbiakban már nem volt szükség a befektetési adóhitel fenntartására, a módosítás a visszafizetéshez kapcsolódó jelentős kedvezmények révén biztosította a kedvezmény méltányos kifuttatását.

Az adóterhet nem viselő járandóságok köre bővült, az adómentesen adható juttatások értékhatárai valorizálásra kerültek. Így például az étkezési utalványok esetében az adómentességi határ jelentősen, a korábbi 3 000, illetőleg 2 000 forintról 6 000, illetőleg 3 500 forintra emelkedett. A munkáltató által adómentesen adható üdülési hozzájárulás az év első napján érvényes havi minimálbér összegében került meghatározásra, a lakáscélú felhasználásra nyújtott vissza nem térítendő támogatás összege 500 ezer forintról 750 ezer forintra nőtt. A gyermekes szülők részére adható adómentes iskolakezdési természetbeni juttatás értéke 10 ezer forintról 15 ezer forintra emelkedett.

2004-ben tovább szűkült a természetbeni juttatás, mint külön adóztatási forma. Az átalakítás lényege, hogy a törvény csak meghatározott, taxatíve felsorolt esetekben hagyta meg a korábbi adóztatási formát. Az összes többi juttatás esetén az adókötelezettség jogcímét - a juttatás formája helyett - a juttató és a juttatásban részesülő magánszemély (esetleg az említett személyek és harmadik személy) közötti jogviszony határozza meg.

Az egyéni vállalkozások működési feltételeinek javítását szolgálva a vállalkozói adó 18%-ról 16%-ra mérséklődött, valamint az elhatárolt veszteség érvényesítésére vonatkozó öt éves korlát megszűnt. Új elem, hogy - a társasági adóban szabályozottakhoz hasonló módon - az egyéni vállalkozók is képezhettek fejlesztési tartalékot.

A versenyképesség javítása érdekében 2004-től kezdődően a társasági adókulcs 18%-ról 16%-ra csökkent, továbbá lehetővé vált az elhatárolt veszteség („negatív adóalap”) korlátlan idejű leírása.

A versenyképesség javításának fontos eszköze a fejlesztési adókedvezmény feltételeinek (beruházási érték, létszám- és bérköltség növelési kötelezettség) könnyítése, az adókedvezmény igénybevétele időtartamának növelése, az adókedvezmény kiterjesztése a munkahelyteremtő beruházásra, az engedélyezési eljárás egyszerűsítése, az eljárás időtartamának csökkentése volt. Az adókedvezmény kiterjesztése segíti a munkahelyteremtő, az élelmiszer-higiéniai feltételek megteremtését szolgáló beruházások elterjesztését, a nagy hozzáadott értékű, munkaigényes, de relatíve kisebb beruházást igénylő tevékenységek fejlesztését. Az adókedvezményre jogosító beruházási értékhatár 10 milliárd forintról 3 milliárd forintra (hátrányos térségekben 3 milliárd forintról 1 milliárd forintra), míg a létszámnövelési feltétel az eredeti 500 főről 100 főre (hátrányos térségben 300 főről 50 főre) csökkent, az adókedvezmény 5 év helyett 10 adóévig érvényesíthető. Az adókedvezmény a számított adó 80%-áig vehető igénybe (ugyanakkor az időtartam meghosszabbítása mellett az adózó a teljes összeget ténylegesen is érvényesíteni tudja). A filmgyártás ösztönzésnek érdekében a fejlesztési adókedvezményt a legalább 100 millió forint értékű, kizárólag film- és videogyártást szolgáló beruházás esetén is érvényesíteni lehetett. A foglalkoztatottság bővítését ösztönözte a fejlesztési adókedvezmény igénybevételének azon enyhítése, ami a beruházás értékétől függetlenül engedélyezte az adókedvezmény igénybevételét akkor, ha a beruházás legalább 300 (hátrányos térségben 150) új munkahelyet teremtett, és a létrehozott új munkakörökben 20%-ban pályakezdőt alkalmazott a befektető.

A megváltozott munkaképességűek foglalkoztatásának elősegítése érdekében a legalább 50%-ban csökkent munkaképességű alkalmazott foglalkoztatása esetén személyenként havonta az alkalmazottnak fizetett bérrel, de legfeljebb a hónap első napján érvényes havi minimálbérrel az adózás előtti eredményt csökkenteni lehetett. Emelkedett a szakképző iskolai tanuló gyakorlati képzéséhez kapcsolódó adóalap-kedvezmény (havi 6 000 forintról a minimálbér 12, illetve 20%-ára a közreműködés formájától függően).

A mikro- és kisvállalkozásoknál a beruházáshoz kapcsolódó adóalap-kedvezményt igénybe vehetők köre 2004-től bővült, így a középvállalkozásokra is kiterjedt. A vállalkozások jövedelmezőségére kedvezően hatott az újonnan bevezetett adóalap-csökkentő tétel, miszerint az adózás előtti eredményt csökkenti az iparűzési adó 25%-a, ha a társaságnak az adóév végén nem volt köztartozása.

A költségvetés bevételeinek biztosítása érdekében az off shore cégek esetében az adókulcs 3%-ról 4%-ra nőtt.

Az egyszerűsített vállalkozói adóba történő bejelentkezés feltételei enyhültek, így különösen a választásra vonatkozó bevételi határ jelentősen 15 millió forintról 25 millió forintra emelkedett.

Az általános forgalmi adó rendszerében 2004. év során több jelentős változtatás történt. Ezek a módosítások alapvetően kettős célt szolgáltak: egyrészt az uniós szabályozással való jogharmonizáció keretében a magyar áfa szabályozás hozzáigazítását az Európai Unió vonatkozó irányelveihez, másrészt az államháztartási egyensúly fenntartását a csatlakozást követően is. Ennek megfelelően módosultak az adókulcsok, egyes termékek és szolgáltatások esetén átsorolások történtek. Ezen túlmenően változott a közhatalmi tevékenységet gyakorló szervek adóalanyiságának, a termékexport és az adóalapot nem képező államháztartási támogatások megítélése is.

Az ország uniós csatlakozásának megfelelően az áfa törvény több ponton is módosításra került az uniós jogharmonizáció érdekében. Az EU 77/388/EGK tanácsi irányelvének (6. direktíva) való teljes megfeleltetés jegyében a következő változások történtek. A korábbi 0%-os áfa kulcs megszűnt, helyébe a direktíva által meghatározott minimális, 5%-os áfa kulcs lépett (például a gyógyszerek és a tankönyvek esetében). Szintén az uniós előírásoknak megfelelőn történt bizonyos termékek, szolgáltatások átsorolása is. Így tárgyi mentes körbe került, például az emberi szervek és vérkészítmények, valamint a fogtechnikusok termékértékesítése. Ugyanakkor az építési telek a tárgyi mentes körből a 25%-os normál kulcs alá került, valamint az oktatási, sport és szabadidős szolgáltatásokat is pontosabban határozta meg a törvény. Az import áfa beszedésének módjában bekövetkezett változás is elsősorban az uniós csatlakozás következménye: az importőrök 2004. májusától a korábbi kivetéses helyett már önbevallásos módon fizetik meg az import utáni áfát, mind az uniós beszállítások, mind pedig a harmadik országos import esetén. Az Európai Unióhoz történő csatlakozásra való felkészülés jegyében átmeneti rendelkezések is születtek, elsősorban a termékexport és a vámszabadterületek vonatkozásában.

Az államháztartás egyensúlyi helyzetének fenntartására irányuló intézkedések körébe szintén egyes áfa kulcsok megváltoztatása, illetve bizonyos termékek, szolgáltatások más áfa kulcs alá történő átsorolása tartozik. A költségvetési egyensúly erősítése érdekében a kedvezményes 12%-os áfa kulcs 15%-ra emelkedett. A villamos energia a 12%-os kedvezményes kulcsból a 25%-os normál áfa kulcsba sorolódott át. Megszűnt az új beruházásoknál a támogatásokra, illetve az államháztartás dologi kiadásainak támogatására jutó áfa levonhatósága. Ugyanakkor a könyvek 12%-os áfa kulcsának 5%-ra történő mérséklése a kultúra mindenki számára történő hozzáférésének esélyeit javította. Az általános forgalmi adó esetében az alanyi mentesség éves bevételi határa 2 millió forintról 4 millió forintra nőtt.

A jövedéki adónál a bor literenkénti adója 5-ről 8 forintra, más jövedéki italoké 15%-kal, a cigarettáé átlagosan 35%-kal, a fogyasztási dohányé 121%-kal nőtt.

A helyi adókról szóló törvényt két jelentősebb rendelkezés módosította, az egyik az adófelfüggesztés intézményének bevezetése, a másik az iparűzési adó alapjának a mérséklése volt. Ezen túlmenően néhány kisebb súlyú korrekció a szabályozás belső összhangját segítette.

Az illetékekről szóló törvény módosítása az ingyenes szerzések utáni vagyonszerzési illetékekhez kapcsolódott. Néhány területen módosult a visszterhes vagyonszerzés illetéke is, továbbá egyszerűsödött a cégbírósági eljárási illeték mértékeinek rendszere.

Az arányos közteherviselés elvének fokozottabb érvényesítése céljából tovább erősödött az ingyenes vagyonszerzések esetén a sávosan progresszív elvonás azáltal, hogy a 35 millió forint tiszta (terhekkel csökkentett) értéket meghaladó vagyonszerzés után egy-egy új mérték lépett be. Az öröklési illetékben a 35 millió forintot meghaladó értékrész után - a rokonsági foktól függően - 21, 30, vagy 40%, míg lakásszerzés esetén 11, 15, vagy 21% lett az elvonás mértéke. Az ajándékozási illetékben az általános mérték felső kulcsai az öröklési illetékkel azonosak, lakásszerzésnél pedig a 35 millió forint feletti rész után - a rokonsági foktól függően - 12, 16, vagy 30% lett a legmagasabb kulcs.

A gépjárműszerzés illetékének mértéke - az egyéb, illetékköteles vagyontárgyakhoz hasonlóan - eltérő lett attól függően, hogy ingyenesen vagy visszteher fejében szerezték-e. A visszterhes szerzés mértéke 13 Ft/cm3-ről 15 Ft/cm3-re változott, míg az ingyenes szerzés esetén az illeték mértéke ennek kétszerese lett.

A gépjárműadóról szóló törvény módosítását a belföldi gépjárművek esetében az adóadminisztráció csökkentésének és az adóbevételek reálértékének megőrzése, a külföldi gépjárművek esetében az uniós csatlakozással átalakuló vámhatósági eljárás tette szükségessé.

A belföldön bejegyzett gépjárművek adóztatásánál alapvető változás volt, hogy a gépjárműszerzéssel összefüggő - az önkormányzati adóhatósághoz benyújtandó - adóbevallást felváltotta a BM Központi Adatfeldolgozó, Nyilvántartó és Választási Hivatala által az említett adóhatóságok részére történő adatszolgáltatás. Az ár- és értékviszonyok változására tekintettel a 2004. évi belföldi gépjárművekre irányadó gépjárműadó-tétel összege egységesen 1200 Ft/100kg-ra módosult.

A külföldön nyilvántartott gépjárművek adóztatása a csatlakozás időpontjától úgy módosult, hogy a kiléptető vámhatóságnál megfizetendő adót a közúti fuvarozási engedélyre felragasztandó illetékbélyeggel kell leróni (megfizetni). A külföldön nyilvántartott gépjárművek utáni új (illetékbélyegben levonandó) adótételek kevésbé differenciáltak, az adóteher szintje általánosságban kismértékben emelkedett.

Az adózás rendjéről szóló törvény tekintetében legjelentősebb lépés az adatszolgáltatás alapján történő adóhatósági adó-megállapítás lehetőségének megteremtése volt.

A járulékszabályozásban a foglalkoztatói és egyéni terhek közelítése szükségessé tette az egészségbiztosítási járulék emelését. Az egyéni egészségbiztosítási járulék mértéke 1 százalékponttal emelkedett, amely által a 3%-os egyéni egészségbiztosítási járulék a 2004. évtől 4% lett. A 2003. évi 3,9 millió forintról 5 millió 307 ezer forintra (napi 14 500 Ft) emelkedett a nyugdíjjárulék fizetés felső határa.

Az adminisztráció egyszerűsítését és az adózás rendjéről szóló törvénnyel való összhang megteremtését szolgálta a járulékfizetési kötelezettség megállapításakor a kifizetést megelőzően az igazolások bemutatási kötelezettségének részleges eltörlése. Az igazolást a 2004-től csak akkor kell átadni a kifizetőnek, ha a magánszemély a túlfizetést visszaigényli.

Az adórendszer új eleme az innovációs járulék. Innovációs járulékot a számviteli törvény hatálya alá tartozó társaságoknak (a mikro-vállalkozásokat kivéve) kell fizetniük. A járulék alapja azonos az iparűzési adóéval, mértéke 2004-ben kisvállalkozások esetében 0,05%, más társaságoknál 0,2%.

A környezet védelme illetve az externális környezeti károk enyhítése céljából bevezetésre került az energiaadó. Energiaadó fizetésére kötelezett a közüzemi szolgáltató, az energiakereskedő és a szabadpiaci átlépésre feljogosító nagyfogyasztó.

A környezetterhelési díj a levegőt, vizet, csatornát, talajt terhelő anyagot kibocsátókat sújtja.

2004. év során a fogyasztási adó, mint adónem két lépcsőben megszűnt. A 2004. február 1-jén hatályba lépett, a regisztrációs adóról szóló 2003. évi CX. törvény a személygépkocsik és a lakóautók után fizetendő fogyasztási adót megszüntette, helyébe a regisztrációs adót léptette. A pörkölt kávét terhelő fogyasztási adó május 1-jei hatállyal szűnt meg. A regisztrációs adó a korábbi, százalékban kifejezett fogyasztási adóval ellentétben tételes, mértéke a személygépkocsi műszaki tulajdonságaitól, valamint környezetvédelmi osztályba sorolásától függ. Május közepétől a módosított törvény növelte a kategóriák számát, valamint a díjtételeket, összesen 18 kategóriát különböztetve meg: 16-ot aszerint, hogy a személygépkocsi Otto-motoros vagy dízel, illetve mekkora a motortérfogata, valamint egy egyéb kategóriát és egy muzeális jellegű személygépkocsi-kategóriát. A fix összegű adótételek bevezetése kiküszöbölte az alulszámlázás miatti adóbevétel-kiesés problémáját. Az adófizetési kötelezettség a gépjármű első hazai forgalomba helyezéséhez kötődik. A törvény bizonyos esetekben adóelőleg megfizetését írta elő, ez elsődlegesen a márkakereskedőt terhelte a gépjármű beszerzésekor.

V. A központi költségvetés 2004. évi előirányzatai

1. Bevételi előirányzatok

1.1. Gazdálkodó szervezetek befizetései

A 2004. évi költségvetési előirányzat a társasági adó címén 459,9 milliárd forint bevétellel számolt. A tervezettel szemben a tényleges adóbevétel 448,7 milliárd forint (éves szinten a bruttó befizetés 512 milliárd forint, míg az azt csökkentő kiutalás 63,3 milliárd forint) lett, amely 11,2 milliárd forinttal kevesebb az előirányzatnál. Az előirányzatnál kevesebb bevételben elsődleges szerepet játszott, hogy a 2003. évi tényleges adóbevétel mintegy 25 milliárd forinttal elmaradt a 2004. évi költségvetés tervezésénél figyelembe vett, 2003. évi várható bevételtől; e kiesés bázishatásként a 2004. évben is jelentkezett.

A központi költségvetésnek az előző esztendőhöz képest 2004-ben 35 milliárd forinttal, 8,5%-kal több bevétele származott a társasági adóból, amely reálértékben is emelkedésnek tekinthető. Az adóterhelés makroszintű mutatója, a GDP-arányos pénzforgalmi adóbevétel 2003 és 2004 között nem változott, 2,2% volt. A társasági adóelőleg-fizetés és a feltöltés rendjéből fakadóan a decemberi befizetés 2004-ben is kiemelkedő volt, ekkor 161,8 milliárd forint került átutalásra a központi költségvetésbe. Megjegyzendő, hogy az utolsó hónapban realizált bevétel aránya a 2003. évi 41,2%-ról 2004-ben 36%-ra csökkent.

A 2004. évre vonatkozó költségvetés az egyszerűsített vállalkozói adó (eva) címén 54,5 milliárd forintnyi bevételt irányzott elő. A tényleges bevétel 67 milliárd forint lett, így az eva alanyai az előirányzatnál 12,5 milliárd forinttal, 22,9%-kal több evát fizettek a központi költségvetésbe. Az evából származó költségvetési bevétel az előző évihez viszonyítva 2004-ben 36 milliárd forinttal, azaz 116%-kal emelkedett. A GDP-arányos pénzforgalmi eva-bevétel 2003 és 2004 között 0,17%-ról 0,33%-ra növekedett. A törvényi előirányzatnál több adóbevétel kialakulását eredményező tényezők között döntő szerepet játszott, hogy a 2004. évtől az evára áttérő vállalkozások mintegy 24 ezres száma jelentősen meghaladta az előzetesen néhány ezerre becsült adózói számot.

Az energia adó 2004. év elejétől került bevezetésre a villamos energiára és a földgázra. Az első hónapot követően a havi bevételek az előirányzatot meghaladó teljesülést jeleztek, azonban az időarányosnál magasabb első félévi bevételek után a második félévben sor került a jogszabályi felhatalmazás alapján történő visszafizetésekre. Az év egészében 7 milliárd forintos visszautalás történt, amely hatással volt az előirányzott 11 milliárd forint pénzforgalmi bevételnek megfelelő 10,9 milliárd forint pénzforgalmi bevétel kialakulásában.

A környezetterhelési díj bevétele jelentős mértékben elmaradt a tervezett 14 milliárd forinttól. A havi, illetve negyedévi adatok is jelezték, hogy a számítás alapjaként figyelembe vett környezetterhelésnél jelentősen alacsonyabbak a befizetésként figyelembe vehető adatok. Emellett a visszatérítés mértéke is meghaladta az előzetes számításokat, vagyis több környezetszennyezést csökkentő beruházást kezdtek meg az érintett vállalatok. A befizetés összege 8 milliárd forint volt, amelyből 1,5 milliárd forint visszatérítés történt, így a pénzforgalmi bevétel 6,5 milliárd forint lett.

Bányajáradék címén 2004. évben 19,7 milliárd forint bevétel keletkezett, ami az előző év teljesítését mintegy 2 milliárd forinttal, az éves előirányzatot pedig 0,7 milliárd forinttal haladja meg. A bányajáradék mintegy 90%-a a kőolaj és a földgáz kitermeléséből származik. Az előző évihez viszonyítva a legjelentősebb növekedés - több mint 1,6 milliárd forint - a szénhidrogén után befizetett bányajáradék összegében következett be, amelyet a földgáztermelés mintegy 4%-os növekedése, valamint a földgáz és a kőolaj árának emelkedése eredményezett.

A vám- és importbefizetések címen az elmúlt év során 39,3 milliárd forint bevétel teljesült. A 43 milliárd forintos éves előirányzatnak 91,4%-a folyt be a költségvetésbe. Ebből a bevételből 33,6 milliárd forint az EU csatlakozás előtti időszak nemzeti bevétele, 5,7 milliárd forint pedig a közösségi vámok alapján járó 25%-os visszatérítés összege.

Játékadóból az elmúlt évben 60,4 milliárd forint bevétele származott a központi költségvetésnek. Ez a teljesítés a törvényi előirányzattól közel 4 milliárd forinttal marad el, a 2003. évi befizetést azonban mintegy 25%-kal múlja felül, ami elsősorban a lottójátékok, valamint a pénznyerő automata játékadója megemelésének köszönhető.

Az egyéb befizetések jogcímen 2004. évben 23,6 milliárd forint volt a bevétel, amely közel 13%-kal haladja meg az előirányzat értékét, mintegy két milliárd forinttal pedig az előző év teljesítését.

A 2004. évi költségvetésről szóló 2003. évi CXVI. törvény 18. § (1) bekezdése tételesen felsorolt bevételek (adó- és adójellegű bevételek, korábban nyújtott támogatások visszatérülése) a központi költségvetés központosított bevételeit képezték az érintett fejezeti kezelésű előirányzatoknál történő azonos összegű támogatás előirányzása mellett. Ezen bevételek a központi költségvetés mérlegében az egyéb központosított bevételek mérlegsoron jelentek meg.

Az egyéb központosított bevételek között 2004-ben összesen 126,4 milliárd forint folyt be, mely 33,2%-kal meghaladta a 94,9 milliárd forintos törvényi előirányzatot. A túlteljesülést az magyarázza, hogy a MOL Rt. által a lakossági földgáz árkompenzáció fedezetét biztosító energiagazdálkodási célelőirányzatba ténylegesen befizetett 65,8 milliárd forint közel duplája (188,1%) lett a tervezettnek. Ennek fő oka, hogy a földgázellátásról szóló 2003. évi XLII. törvény zárszámadás keretében történő módosítása - a célelőirányzat pénzügyi egyensúlyát biztosítandó - a MOL Rt. számára a már meglévő bányajáradék fizetési kötelezettség mellett „földgázár kiegyenlítés” néven újabb hozzájárulási jogcímet állapított meg.

1.2. Fogyasztáshoz kapcsolt adók

Általános forgalmi adóból 2004. év során 1727,7 milliárd forintos nettó áfa bevétele keletkezett a költségvetésnek, amely az előirányzattól 9,3%-kal, 177,1 milliárd forinttal maradt el. 2004. évben az áfa bevétel 1,7%-kal, 28,2 milliárd forinttal emelkedett a tavalyi évihez képest. A nettó áfa egyenleg a 2180 milliárd forintos belföldi, a 714,8 milliárd forintos import- és dohánytermékek utáni befizetések, valamint a 1167,1 milliárd forintot kitevő visszautalások eredőjeként adódik. A belföldi és az importból származó befizetések alacsony mértékű növekedésében indirekt módon szerepet játszott, hogy 2004-ben a gazdasági növekedés motorját éppen az áfa bevételeket csökkentő, illetve a kiutalások mértékét növelő export és beruházási tevékenység megélénkülése jellemezte. Az áfa bevételeket közvetlenül döntően az uniós beszállítások alakulása, az importőrök befizetéseinek és visszaigényléseinek egyenlege, az export, a beruházások és a végső fogyasztás dinamikája, valamint a szabályozásváltozás befolyásolta. Mindezen folyamatok eredményeképpen a nettó áfa bevételeket az előző időszakokhoz képest alacsonyabb dinamikájú emelkedés jellemzi. Kiemelendő ugyanakkor, hogy az adónemet érintően a 2004. év során a szokásostól eltérő folyamatok zajlottak le. A kulcsváltozások és átsorolások bevételnövelő hatását 2004. május 1-jei uniós csatlakozástól kezdve ellentételezte az a szabályozásváltozás, melynek során a korábbi „import” áfa kivetéses helyett önbevallásossá vált mind az uniós beszállítások, mind a harmadik országos import tekintetében. Ennek megfelelően az importőrök bevallásaiban a befizetések és visszaigénylések egyenlege jelenik meg. Az import áfa elszámolásának változása és a halasztott fizetések miatti áthúzódó hatás következtében 2004. május-júniusában jelentkezett a mintegy másfél havi import áfa pénzforgalmi kiesése. Míg a bruttó áfa bevételek már júniustól kezdve a bázisnál alacsonyabb szinten realizálódtak, addig a kiutalások esetén csak 2004. augusztus-szeptemberében kerültek a 2003. évi szint alá. Ugyanakkor megjegyzendő, hogy a 2004. IV. negyedévi kiutalások bázis szint alá kerülésében döntő szerepet játszott az uniós adószámmal rendelkező adóalanyok fokozott kiutalás előtti ellenőrzése, melynek során az APEH a bevallási adatokat összevetette az uniós tagállamokból érkezett negyedéves VIES kontroll információkkal. Mivel az adóhatóság jelentős eltéréseket tapasztalt az adóalanyok tekintélyes hányadánál, ezért az eltérés okainak tisztázásáig a visszaigényelt áfa egyes esetekben visszatartásra került, így 2005. évre is számottevő kiutalás állomány húzódott át, ami növeli a pénzügyi hidat az eredményszemléletű és a pénzforgalmi áfa bevételek között.

A jövedéki és fogyasztási adóból 2004. évben 716,2 milliárd forint teljesült, ezen belül 651,6 milliárd forint a jövedéki-, 64,6 milliárd forint pedig a fogyasztási- és regisztrációs adóbevétel. E két adónemből az előirányzathoz közeli, attól 3,4 milliárd forinttal kevesebb bevétel folyt be a költségvetésbe, de ez mintegy 10%-kal nagyobb az egy évvel korábbinál.

A jövedéki adók emelése az elmúlt évben az EU előírásokon túlmenően nem a szokásos valorizációs elven valósult meg. Az adóemelések arra tekintettel történtek, hogy a gazdaság egészére ható, a versenyképességet rontó intézkedés helyett elsősorban az élvezeti cikkek - a cigarettán kívül a szeszesitalok - adóterhe növekedjen. A jövedékiadó-köteles termékek körében a bevétel döntő részét az üzemanyagok termékcsoportjában keletkezett 399,1 milliárd forintos befizetés tette ki. A dohányipari termékek után 183,9 milliárd forint összegű bevétel keletkezett. Az egyéb termékek 67 milliárd forintos bevétele mellett 1,6 milliárdos nagyságrendű a szőlőbor utáni jövedéki adó.

Fogyasztási és regisztrációs adóból a költségvetésnek összesen 64,6 milliárd forint bevétele keletkezett, amely megfelel az előirányzatnak. Ebből a fogyasztási adóbevétel 7,6 milliárd forintot, míg a regisztrációs adóból származó bevétel pedig 57 milliárd forintot tett ki. A fogyasztási adót a személygépkocsi és lakóautó terén felváltó regisztrációs adóbevételek - a gépkocsi eladásokkal összefüggésben - a vártnál némileg kedvezőtlenebbül alakultak, a fogyasztási adóból származó befizetések azonban ezt ellensúlyozni tudták. Az EU csatlakozás óta megszűnt fogyasztási adó döntő részét, mintegy 6,3 milliárd forintot, az import termékek után fizették be. A belföldi személygépkocsi-forgalom után 0,7 milliárd forint, míg az egyéb termékek után mintegy 0,6 milliárd forint fogyasztási adó folyt be a 2004. év során.

1.3. A lakosság befizetései

A 2004. évre vonatkozó költségvetés előirányzatként 1481,3 milliárd forint államháztartási szintű pénzforgalmi személyi jövedelemadó-bevétellel számolt, amelyből a központi költségvetést megillető összeg 1025,6 milliárd forintot képviselt, míg a helyi önkormányzatok részesedése 455,7 milliárd forint volt. A személyi jövedelemadóból pénzforgalmilag ténylegesen befolyt államháztartási bevétel 1360,4 milliárd forint volt (az 1439,2 milliárd forintos bruttó befizetést 78,8 milliárd forintnyi kiutalás csökkentette), vagyis a teljesítés az előirányzathoz képest 120,9 milliárd forintnyi elmaradást jelent. Az elmaradás teljes egészében a központi költségvetést érintette.

A tervezettnél kevesebb adóbevétel hátterében álló tényezők közül kiemelendő

- a 2004. évi költségvetés tervezésénél figyelembe vett, 2003. évi várható bevételtől közel 32 milliárd forinttal elmaradó adóbevétel „bázishatása”,

- a tervezettnél alacsonyabb 2004. évi adóalap,

- az adókedvezmények (például a számítástechnikai eszközök beszerzése, a lakáscélú hitelek törlesztése utáni adócsökkentések) keretében megjelenő visszaigénylések tervezettet felülmúló összege.

A 2004. évben realizált személyi jövedelemadó-bevétel az államháztartás szintjén 45,9 milliárd forinttal volt több a 2003. évi bevételnél. Ez a növekedés elmarad az infláció mértékétől, tehát 2004-ben az államháztartás személyi jövedelemadóból származó bevétele reálértéken csökkent. A személyi jövedelemadó pénzforgalmi bevételének növekedése a folyóáras bruttó hazai termék emelkedésétől is elmaradt, így a személyi jövedelemadó-bevétel/GDP hányados 2003 és 2004 között 7,1%-ról 6,7%-ra csökkent, amely az elvonás mérséklődésére utal.

Az egyéb lakossági adók jogcím a bérfőzési szeszadóból származó bevételt tartalmazza, amely 2004. évre 5,3 milliárd forintban teljesült. Ez az összeg a 3,4 milliárd forintos éves előirányzatot több mint 50%-kal múlja felül, de némiképp az előző évi teljesítés alatt marad.

A lakossági vámbevételek összege - a 2004-re elfogadott 500 millió forintos előirányzatot némiképp túlteljesítve - 560 millió forintban realizálódott. Ez a teljesítés - az uniós csatlakozásra tekintettel - az előző évi bevételnek alig több mint felét jelenti csupán.

Az illeték befizetésekből a központi költségvetésnek 100,1 milliárd forint bevétele származott, ami a 2003. évihez viszonyítva közel 10 milliárd forintos növekedést, de az előirányzathoz képest is 16,4%-os túlteljesítést mutat. Számottevő bevételi többlet főként a visszterhes ingatlan-átruházásokhoz kötődő illetékeknél következett be.

1.4. A központi költségvetési szervek befizetései

A központi költségvetési szervek 2004. évi befizetése összesen 35,7 milliárd forintot tett ki, mely az előző évi befizetést (34,9 milliárd forintot) 2,3%-kal, az előirányzatot (21,8 milliárd forint) 63,9%-kal haladta meg. A befizetések mintegy fele (17,9 milliárd forint) az előző évi maradvány-elszámolást követő befizetési kötelezettség teljesítéséből származott, a másik részét a szabályozás szerinti (eredeti előirányzathoz viszonyított többletbevétel, meghatározott jogcímeken befolyt bevételek központosított hányada, vállalkozási tevékenység eredménye stb. címen előírt) kötelezettségként fizették be.

1.5. A helyi önkormányzatok befizetései

A helyi önkormányzatok befizetései címen 2004-ben a 6,0 milliárd forintos éves előirányzat 174%-a, 10,4 milliárd forint került befizetésre. Ez az előző évi teljesítésnél 46,5%-kal magasabb. E bevétel alapvetően a 2003. évi zárszámadással és az Állami Számvevőszék megállapításaival, valamint a könyvvizsgálók „hitelesítési” munkájával kapcsolatban - döntően a normatív állami támogatások tervezésével, valamint a központosított, a címzett és céltámogatások elszámolásával összefüggésben - jogtalanul igényelt támogatások évközi visszafizetéséből származik. Hozzájárul továbbá a helyi önkormányzatok ellen - a 2002. évi zárszámadással összefüggésben - benyújtott inkasszók teljesülése is.

1.6. Elkülönített állami pénzalapok befizetései

A Munkaerőpiaci Alap teljesítette a számára előírt 67,9 milliárd forint költségvetési befizetést. A munkanélküli ellátórendszer változásával - az aktív korúak rendszeres szociális segélyezése, a közcélú munkavégzés kiadásai és az ezekhez kötődő igazgatási feladatok jogcímeken - összefüggésben az Alap 36,3 milliárd forint befizetést teljesített. A megváltozott munkaképességű személyek foglalkoztatásának támogatására a költségvetésbe a 31,6 milliárd forint befizetése megtörtént.

1.7. Állami, kincstári vagyonnal kapcsolatos befizetések

Az állam vállalkozói, illetve kincstári vagyonával kapcsolatosan alapvetően az osztalék és koncessziós díj befizetésekből jutott bevételhez a költségvetés. 2004-ben az állami és kincstári vagyonkezelésből a tervezett 44 milliárd forinttal szemben 68,2 milliárd forint bevétele származott a központi költségvetésnek.

A 49,5 milliárd forint összegű osztalék-bevételek 24,2 milliárd forinttal meghaladták a tervezettet. E bevételek meghatározó tétele az ÁPV Rt. hozzárendelt vagyonába tartozó társaságoktól elvont osztalékok befizetése volt. Az ÁPV Rt. 43,2 milliárd forintot vont el és fizetett be osztalékként a költségvetésbe. Az eredeti előirányzathoz képest 24,7 milliárd forinttal, a módosított előirányzathoz képest pedig 18,2 milliárd forinttal magasabb befizetésnek két oka volt:

- a tervezéskori feltételezéseknél jobbak lettek a társasági eredmények

- a 2004. évi eredmények alapján osztalék-előleg elvonást az ÁPV Rt. eredetileg nem tervezett.

A 2004. évi költségvetési törvény meghatározta az ÁPV Rt. osztalék fizetési kötelezettségét, azonban azt is előírta, hogy amennyiben a hozzárendelt vagyonába tartozó társaságoktól ennél nagyobb összegű osztalékot von el, azt is fizesse be a központi költségvetésbe. Kivételt képezett ez alól a Postabank privatizációjának elszámolása nyomán a Magyar Posta Rt-nél kimutatott eredményből származó osztalék. A Postabank-privatizáció tényleges pénzügyi elszámolása 2003-ban már megtörtént (az ebből származó bevétel tette lehetővé a 2003. év végi privatizációs befizetést), 2004-re a számviteli elszámolás húzódott át. Ez azt jelentette, hogy az ÁPV Rt. átutalta a Magyar Posta Rt-nek a bank vételárát, majd az így képződött eredményt elvonta, ebből az ügyletből tehát az ÁPV Rt-nél valós osztalék bevétel nem képződött.

A további, együttesen 6,3 milliárd forint bevételhez az egyes minisztériumok tulajdonosi joggyakorlása alatt álló állami tulajdonú társaságoktól a Kormány határozatai alapján történt osztalék-elvonás révén jutott a költségvetés. Ennek meghatározó eleme az MFB Rt-től elvont 6 milliárd forintos osztalék-előleg volt.

A költségvetés koncessziós bevétele (18,7 milliárd forint) a távközlési és a szerencsejáték tevékenység kapcsán fizetett díjakból származik.

A távközléssel kapcsolatos koncessziós és árverési díj címén befolyt bevétel jelentős részét az IMT 2000/UMTS harmadik generációs mobilszolgáltatáshoz szükséges frekvenciahasználati jogosultság elnyerésért sikeresen lebonyolított pályázat eredményezte. A három nyertes első részletként egyenként 5,5 milliárd forintot fizetett be.

A szerencsejáték szervezésével kapcsolatos koncessziós díjat a játékkaszinók fizetik. Ennek mértéke a megelőző évben fizetett díjnak a KSH által megállapított, a megfizetést megelőző év fogyasztói árindexével valorizált összege.

1.8. A Magyar Nemzeti Bank és a központi költségvetés közötti pénzügyi kapcsolatok

1.8.1. Makrogazdasági folyamatok

2004-ben nem került sor olyan mértékű, rendkívüli devizapiaci intervencióra, mint 2003-ban. A makrogazdasági folyamatok a kamatok alakulásán keresztül érintették a jegybankot. A megelőző évi zavarok hatása érvényesült annyiban, hogy a jegybank eredményét jelentősen befolyásoló irányadó kamatszint az év átlagában magasabb volt, mint 2003-ban. Részben makrogazdasági folyamatok alakulása, a lakossági fogyasztás növekedésének lassulása játszott abban szerepet, hogy a bankjegy és érmeállomány év végi nagysága nem nőtt (ill. átlagállománya csak 3,6%-kal gyarapodott).

1.8.2. Az MNB mérlege és eredménye 2004-ben

a) Az MNB mérlege

Az MNB mérlegszerkezetének átalakulását a következő főbb tendenciák befolyásolták:

- a költségvetés MNB-vel szemben fennálló forint hiteleinek részben előtörlesztés miatti kifutása (a költségvetésnek már csak kötvénytartozása áll fenn az MNB-vel szemben),

- a költségvetéssel szemben fennálló devizakövetelés lejáratoknak megfelelő ill. előtörlesztés miatti csökkenése,

- a forintárfolyam 6,2%-os erősödése,

- a külfölddel szemben fennálló devizaadósság csökkenése.

Az irányadó forintkamatlábhoz képest alacsony kamatú devizatartalék év végi állományának növekedése döntően az állam devizakötvény-kibocsátásából származó deviza megvásárlása miatt következett be (ennek ellenére az éves átlagos állomány kisebb volt, mint 2003-ban, hiszen akkor a forintspekuláció elhárítása során vásárolt deviza csak folyamatosan került ki a mérlegből, és a forint 2004-es erősödése következtében is mérséklődött a devizatartalék forintnagysága). A devizatartalék növelése megfelelt az MNB monetáris politikai céljainak.

Magyarország Európai Uniós csatlakozásával az MNB 1,4 milliárd forintért részesedést vásárolt az Európai Központi Bankban.

b) A kamatok, hozamok változásának hatása

Az MNB eredményét a főbb mérlegtételek átalakulásán túl jelentősen befolyásolta a hazai és a nemzetközi kamatlábak változása.

2004-ben a jegybanki kamatláb az év eleji magas 12,5%-os szintről 9,5%-ra mérséklődött, de súlyozott átlagban mégis számottevően magasabb volt (11,4%), mint 2003 átlagában (8,5%). A piaci folyamatokhoz kötött forint kamatlábak (sterilizációs állományok, bankok forint betétei, KESZ), valamint a refinanszírozási hitelek kamatlábainak emelkedése a nettó forrásoldali forintpozíció mellett nagyban hozzájárult a kamateredmény romlásához.

A devizatartalékokon elért kamat- és kamatjellegű bevétel mérséklődése döntően az átlagállomány csökkenésével magyarázható.

Forrásoldalon a legnagyobb súlyt képviselő külföldi tartozások kamatlábára a devizakamatlábak esése nincs hatással, mivel itt korábban felvett hitelekről van szó, amelyek kamatlábai rögzítettek.

Az MNB kamat- és kamatjellegű eredménye a fenti tényezők eredőjeként -41,4 milliárd forint volt, 56,8 milliárd forinttal kevesebb, mint 2003-ban.

c) Deviza árfolyamváltozásból származó (átértékelési) eredmény

A deviza-eladások során 2004-ben is képződött 22,6 milliárd forintnyi árfolyameredmény, bár kisebb mint 2003-ban, amikor a spekuláció ellenében erős sávszélen vásárolt devizát nagy tömegben értékesítették gyengébb forint árfolyamon.

d) Egyéb tételek

A pénzügyi műveletek eredményét is magában foglaló egyéb eredménytényezők nettó ráfordítása 24 milliárd forint volt, 1,7 milliárd forinttal kisebb, mint 2003-ban. Ebben a (3,2%-kal növekvő) banküzemi működési költségeken kívüli egyéb tételek nettó egyenlege (köztük a pénzügyi műveletek realizált eredménye) játszott szerepet.

Az MNB vesztesége összességében 42,8 milliárd forintot tett ki.

Az MNB eredményének változása

 

 

 

 

 

 milliárd forint

 Megnevezés

 2003. Auditált

 2004. Auditált

 Nettó kamat- és kamatjellegű eredmény

 15,4

 - 41,4

 Deviza árfolyamváltozásból származó eredmény

 88,8

 22,6

 Egyéb eredménytényezők

 - 25,7

 - 24,0

 Eredmény

 78,5

 - 42,8

1.8.3. Az MNB 2004. évi eredményének hatása az elkövetkező évek költségvetési pozíciójára

2004-ben az eredménytartalékot a tárgyévi veszteség 38,4 milliárd forintra csökkentette.

A jegybank a nettó devizapozícióján a forint piaci árfolyamváltozásából eredő, valamint a devizaértékpapír-követeléseinek piaci értékváltozásából származó veszteséget kiegyenlítési tartaléka terhére számolja el. A 2004-es év folyamán a forint piaci felértékelődése következtében a deviza és nemesfém árfolyamváltozás miatti kiegyenlítési tartalék egyenlege az előző évi 199,2 milliárd forintról jelentősen, 19,5 milliárdra csökkent, azonban értéke még pozitív, így a költségvetésnek a kiegyenlítési tartalékra nem kell térítést nyújtania 2005-ben.

1.8.4. Az MNB és a központi költségvetés közötti pénzforgalmi elszámolások

A közgyűlés a 2004-ben és a következő években várható jegybanki veszteségre tekintettel a 2003-as év eredménye után nem igényelt osztalékot 2004-ben.

Az MNB devizaértékpapírok kiegyenlítési tartalékán 2004 végére 1,1 milliárd forint veszteség képződött. Ennek oka az a számviteli változás volt, hogy a jegybanknak 2004. január 1-jétől a külföldön kibocsátott és később visszavásárolt kötvényeit a korábbi piaci érték helyett beszerzési értéken kell kimutatnia. (A számviteli változás nélkül 1,8 milliárd forinttal javult volna a kiegyenlítési tartalék.) A veszteséget az MNB-ről szóló 2001. évi LVIII. törvény 17. § (4) bekezdése szerint a költségvetés az MNB-nek 2005. március 31-ig megtérítette.

1.9. Egyéb bevételek

Az egyéb költségvetési bevételek 2004-ben 10,9 milliárd forintot tettek ki, amely összetevői a következők szerint alakultak:

Az egyéb vegyes bevételekből mintegy 8,4 milliárd forint folyt be a központi költségvetésbe az időszak folyamán, ez valamelyest meghaladja az eredeti előirányzatot. Ebből elszámoltan az önkormányzatok 867 millió forint kamatot fizettek be a jogtalanul igénybe vett támogatások után. A maradványok visszafizetéséből mintegy 1 milliárd forint bevétele származott a költségvetésnek. A korábban átutalt összegekből a felszámolók 4 millió forintot fizettek vissza. A szanálásokból származó bevétel 2 millió forintot, a különböző bírságokból, eljárási díjakból befolyt bevétel 1,5 milliárd forintot tett ki. A 39 millió forint összegű kezességvállalási díjból 38 millió forintot a Magyar Fejlesztési Bank Rt. fizetett be a költségvetésbe az Európa Terv Agrárhitel programhoz kapcsolódóan, a fennmaradó részt a köztisztviselői lakáshitelekhez vállalt készfizető kezesség ellenértéke tette ki. Az egyéb vegyes bevételek között került elszámolásra a Szerencsejáték Felügyelet és a Hírközlési Intézmények részére a költségvetési törvényben előírt 2040 millió forintos, illetve 3 milliárd forintos befizetési kötelezettség is, melyet az érintettek maradéktalanul teljesítettek.

A korábban beváltott kezességek visszatérüléséből - a terveknek megfelelően -2,5 milliárd forint bevétele származott a büdzsének a 2004. évben. Ebből 1,1 milliárd forintot a korábbi évek kárfizetéseinek megtérüléseként a Mehib Rt. fizetett be a költségvetésbe. Jelentősebb tétel volt még a Hitelgarancia Rt. által behajtott követelések megtérülése (0,7 milliárd forint), valamint a korábbi egyedi kezességbeváltásokból keletkezett követelések behajtásából eredő összeg (0,5 milliárd forint).

1.10. A központi költségvetés adósságával, követelésével kapcsolatos bevételek

Az ún. adósságszolgálati bevételek (tőke- és kamat) 91,7 milliárd forintos teljesülése közel 9,7 milliárd forint többletet mutat a módosított előirányzathoz viszonyítva. Az eltérést a kamatbevételek 10,5 milliárd forintos többletének, illetve a tőkebevételek 0,7 milliárd forintos elmaradásának egyenlege okozta.

1.10.1. Tőkebevételek

A követelések tőke-visszatérüléseiből 17,7 milliárd forint bevétele származott a költségvetésnek, ami a tervezetthez viszonyítva 96,1%-os teljesítést jelent.

A külfölddel szemben fennálló kormányzati követelések lebontásából származó bevételek eredeti előirányzata (14,7 milliárd forint) év közben az Oroszországban lévő magyar hadisírok gondozására elszámolt 58,5 millió forinttal megemelkedett. Ez az összeg egyszerre jelenik meg adósságszolgálati bevételként (teljesítéskor a Kormány megnöveli ezt az előirányzatot) és HM fejezeti kiadásként, tehát ez a központi költségvetés egyenlegét nem érinti.

A külfölddel szemben fennálló kormányzati követelések lebontásából a központi költségvetésnek 2004. évben összesen 14 milliárd forint bevétele keletkezett, amelyen belül közel 12,7 milliárd forint a volt rubel, 1,3 milliárd forint pedig a volt dollár elszámolású országoknak nyújtott kormányhitelek megtérüléséből származik. E bevételek 0,7 milliárd forinttal maradtak el a tervezettől, melynek oka alapvetően a tervezéskori és a teljesítések időpontjában érvényes USD árfolyam-különbözete.

A volt rubel elszámolású országok felé fennálló kormányhitelek közül 2004-ben az orosz, a laoszi és az albán követelés törlesztéséből származott bevétele a költségvetésnek.

Az orosz adósság áruszállítás útján történő leépítésén belül a MÁV Rt. részére 2004. év végéig 19 db iker-motorkocsi szállítása és pénzügyi elszámolása 9,8 milliárd forint értékben valósult meg. A szerződés szerinti 21 db motorkocsiból 2 db szállítása és pénzügyi elszámolása 2005-re húzódott át. A Kormány jóváhagyta a MAHART által az orosz államadósság terhére átvett két tengerjáró hajó értékesítését, s az értékesítésből befolyt összeget (2,5 milliárd forint) a cég befizette a költségvetésbe. 2004 folyamán a laoszi és albán követelésekből összesen 0,3 milliárd forint befizetés teljesült a központi költségvetés javára.

A volt dollár-elszámolású hitelek visszatérülése Algéria, Törökország és Nicaragua törlesztéséből ered.

A kormányzati követelések jelentős része a fizetőkészség és -képesség vonatkozásában a legkisebb törlesztési hajlandóságot mutató, és legszegényebb országokkal szemben maradt fenn. Az e követelésekkel folytatott gazdálkodás új elemeként jelent meg hazánk részvétele a nemzetközi fejlesztési együttműködési és segélyezési programban. E program keretében, az Országgyűlés jóváhagyásával, az OECD ajánlásaiban szereplő, legkevésbé fejlett országokkal szembeni, kis összegű követeléseink egy részét segélyként felajánlva elengedtük (Mongólia, Vietnam, Banglades, Irán és Egyiptom).

A belföldi adósokkal szemben, devizában, illetve forintban fennálló követelések tőke-visszatérüléséből együttesen, a tervezettnek megfelelően közel 3,7 milliárd forint bevételhez jutott a költségvetés. A deviza-visszatérülések minimális elmaradását (0,2 milliárd forint) a forint árfolyamának alakulása, valamint egyes adósok fizetési nehézségei okozták.

1.10.2. Kamatbevételek

A kamatbevételek (74 milliárd forint) 10,5 milliárd forinttal kedvezőbben alakultak a vártnál. Ezen belül 0,4 milliárd forint a devizakövetelések és 73,6 milliárd forint a forint követelések bevételének összege.

A devizakövetelések kamatbevétele 1,2 milliárd forinttal maradt el a tervezett szinttől. A deviza-kibocsátások betétként való elhelyezése nem valósult meg, így az elmaradás lényegében ennek köszönhető.

A forint követelések kamatbevételei az előirányzatot 11,7 milliárd forinttal meghaladták, mely a Kincstári Egységes Számla (KESZ) állománya után járó kamatok növekedésének, valamint az államkötvények ún. felhalmozott kamatbevételei csökkenésének eredője. Az év eleji alacsony KESZ szintet a finanszírozás gyorsan feltöltötte, és az év második felében már magasabb szintek valósultak meg az eredetileg tervezettnél. Az értékesített államkötvények ún. felhalmozott kamatbevételeinek csökkenése a tervekhez képesti alacsonyabb államkötvény értékesítés eredménye.

A kamatbevételek esetében tehát - alapvetően a KESZ-re fizetett magasabb kamatláb miatti - hozamhatás 13,1 milliárdos növekedést eredményezett, míg - az elsősorban az államkötvények aukciós értékesítésének csökkenéséből adódó - mennyiségi hatás 2,6 milliárd forintot tett ki.

1.11. Visszatérítés az EU-tól

A Csatlakozási Szerződés értelmében Magyarország - illetve a 2004. május elsején csatlakozott többi tagállam - 2004 és 2006 között ún. pénzforgalmi visszatérítésben részesül. A Szerződés euróban rögzíti az egyes évekre jutó visszatérítés pontos összegét; az adott évi összeg pedig havi részletekben kerül a magyar költségvetés részére átutalásra. A 2004. évi költségvetési törvény eredeti előirányzata 43,9 milliárd forint visszatérítésből származó bevétellel számolt, melyből a tervezetthez képest erősebb forint árfolyam miatt ténylegesen 42,8 milliárd forint realizálódott.

2. Kiadási előirányzatok

2.1. Egyedi és normatív támogatások

A gazdálkodó szervetek számára a központi költségvetés 2004-ben 122,7 milliárd forintot biztosított, ami 11,4%-kal haladja meg az előző évben felhasznált támogatásokat és 16,2% -kal több a módosított előirányzatnál. A magasabb igénybevételt a normatív módon folyósított megváltozott munkaképességűek foglalkoztatását elősegítő támogatás tervezettet jóval meghaladó felhasználása indokolta.

A támogatásokból 52,2%-ot képvisel az úgynevezett normatív támogatás, az előző évi 42,0%-kal szemben.

Egyedi termelési támogatás keretében

- került sor a bányászati ágazat támogatására 2,1 milliárd forintos mértékben. A szénbányászat szerkezet-átalakítása keretében folytatódott a gazdaságtalan szénbányák bezárása. A költségvetés a bányavagyon-hasznosító részvénytársaságok vagyonértékesítésből nem fedezett hányadát finanszírozta;

- fennmaradt a közlekedési ágazatban a személyszállítás támogatása. A vasút (MÁV Rt. GySEV Rt.) együttes támogatása, amely a személyszállítási ellátás bevételeihez, valamint az egyéb a Kormány által biztosított kedvezményes utazások költségtérítéséhez járul hozzá 53,2 milliárd forint, melyből a GySEV Rt. támogatására figyelembe vett összeg 1,2 milliárd forint;

- az előző évit meghaladó mértékben 3,1 milliárd forintos felhasználással működött az Eximbank Rt. kamatkiegyenlítés rendszere, mint vállalkozások hitelezését segítő kamattámogatási eszköz;

- a felszámolás alatt lévő vállalkozások vagyonának megvásárlását elősegítő kamattámogatás 2003. január 1-jétől megszűnt, azonban az 5 éves futamidejű hitelekhez adott kamattámogatás folyósítása a 2002. december 31-ig megkötött szerződések alapján folyamatos a kötelezettség. A 2004. kifizetés 57,4 millió forintot tett ki.

Az egyéb vállalati támogatások összes kifizetése 222,8 millió forint, melyből a legjelentősebb tétel 230,8 millió forinttal a mecseki uránbányászok baleseti járadékainak és egyéb kártérítési kötelezettségeinek átvállalása. A mecseki bányászatban foglalkoztatottak kereset-kiegészítése csupán 2 millió forint volt. Az előzőeken kívül az úgynevezett már megszűnt támogatások visszafizetéséből mintegy 10 millió forint bevétele származott a költségvetésnek.

Normatív termelési támogatásként a megváltozott munkaképességű személyek foglakoztatásának támogatására - áfa-kompenzációval együtt - 64 147 millió forintot fizettünk ki 2004-ben, ami 38,1%-kal, 17 685 millió forinttal magasabb, mint az előző évben. A növekedés 6%-a a dotáció vetítési alapjának, a minimálbérnek az emelkedésével függ össze. A növekményből további 3,7 milliárd forint az ÁFA-kompenzáció. A dotációkiáramlás döntő többsége a foglalkoztatott megváltozott munkaképességű munkavállalók létszámának növekedésével, valamint a foglalkoztatottak összetétel változásával - a súlyosan és halmozottan fogyatékos munkavállalók arányának növekedésével - függött össze.

2.2. Közszolgálati műsorszolgáltatás támogatása

A közszolgálati műsorszolgáltatás támogatása magában foglalja a Magyar Rádió Közalapítvány, a Magyar Televízió, a Duna Televízió, a Magyar Távirati Iroda Rt. támogatását, a közszolgálati média-részvénytársaságok struktúraátalakítását, illetve az üzemben tartási díj pótlását. Ezen előirányzatokról az év végéig összesen 43,2 milliárd forint kifizetés történt, ami éves szinten 92%-os teljesítést jelent.

A legjelentősebb tételek a következők voltak:

- az Országgyűlés Közszolgálati média-részvénytársaságok struktúra-átalakításával kapcsolatos 62/2004. (VI. 14.) Ogy határozata alapján 6,8 milliárd forint átcsoportosítása az előirányzott 10,0 milliárd forinttal szemben,

- az üzemben tartási díj pótlása 21,5 milliárd forint összegben.

2.3. Fogyasztói árkiegészítés

2004. év során 103,8 milliárd forint fogyasztói árkiegészítést fizettek ki a központi költségvetésből az állam által biztosított utazási kedvezmények miatti bevételkiesés ellentételezése céljából. Ez az éves előirányzat mintegy 88,7%-át tette ki. A 2003. évihez képest a kiutalt összeg 1,1 milliárd forinttal (mintegy 1%-kal) emelkedett. Alapvetően a szabályozóváltozás (a helyi tömegközlekedésben, valamint a rév- és kompközlekedésben fix összegű fogyasztói árkiegészítés bevezetése) ad magyarázatot az előirányzat alulteljesülése, illetve a kiutalásoknak az előző évi összeghez viszonyított, az átlagos tarifaemeléseket el nem érő növekedésére. Az előirányzat vártnál kedvezőbb alakulásában szerepet játszott az is, hogy a 2004. évben lényegében stagnált a belföldi személyszállítás teljesítménye, a nagyobb árérzékenység miatt a kedvezménnyel utazók körében pedig csökkenés valószínűsíthető. Míg a belföldi távolsági személyszállítás teljesítménye - mind utaskilométerben, mind a szállított utasok számát tekintve - kismértékű emelkedést mutatott a 2003. évihez képest, addig a helyi tömegközlekedés mutatói enyhén csökkenő tendenciát jeleztek.

2.4. Lakástámogatások

2004-ben 204,0 milliárd forint került folyósításra a XXII. Pénzügyminisztérium fejezet, 16. Lakástámogatások cím, 2. Egyéb lakástámogatások alcímről. A törvényi előirányzat 127,7 milliárd forint, amelyhez képest a teljesítés 159,7%-os volt.

A túlteljesítés fő okai 2004-ben:

A 2004. évi költségvetési kiadás 66%-át - 134,6 milliárd forintot - a kiegészítő és a jelzáloglevéllel finanszírozott hitelek kamattámogatása tette ki. Ezen belül a kiegészítő kamattámogatásra fordított kiadás a 2003. évit 67%-kal, a jelzáloglevéllel finanszírozott hitelek kamattámogatása pedig 91%-kal haladta meg. Mindezek összefüggenek azzal, hogy 30%-kal - a 2003. év végi 1353,4 milliárd forintról 2004. év végére 1766,0 milliárd forintra növekedett a jelzáloglevél kamattámogatású és a kiegészítő kamattámogatású hitelek együttes záróállománya. A folyósítási költségtérítés 2003-hoz képest 44%-kal emelkedett.

Az új lakások építéséhez, vásárláshoz, lakások bővítéséhez igénybe vehető - 2004. április 1-jétől felemelt összegű - lakásépítési kedvezményre fordított kiadás 33,6 milliárd forint volt, ami a 2003. évihez képest 18%-os növekedés.

A lakástakarék-pénztári megtakarításokhoz adott támogatásra fordított kiadás 41%-kal növekedett a 2003-tól kétszeresére növelt állami támogatás hatására.

A 2002-ben bevezetett megelőlegezett lakásépítési kedvezményre fordított kiadás 2003-hoz képest 2004-ben nyolc és félszeresére növekedett.

Az önkormányzati és víziközmű hitelek kamattámogatása együttesen 54%-kal növekedett, amely az európai uniós forrásoknak is köszönhetően megnövekedett szennyvízelvezetési, - kezelési beruházásokkal magyarázható.

Kormányzati intézkedés hatására a kölcsönök illetve azok önálló zálogjogának a kereskedelmi bankok és a jelzálogbankok közötti adásvételéhez adott költségtérítés kevesebb, mint negyedére csökkent.

2004-ben 57 459 volt a kiadott építési engedélyek száma, ugyanakkor a felépített lakások száma kiemelkedően magas - 43 913 - volt, 24%-kal haladva meg az előző évit.

2.5. Családi támogatások, jövedelempótló és jövedelemkiegészítő szociális támogatások és egyéb térítések

A családi támogatásokra 2004-ben összesen 307,8 milliárd forintot fizettek ki, az éves előirányzat 97,7%-át. A GYED kivételével (102,8%) valamennyi ellátás forrásfelhasználása elmaradt az előirányzattól. A családi pótlékra fordított összegek megközelítették az előirányzatot (98,7%). Legalacsonyabban (89,7%) az anyasági támogatás teljesült, a GYES és GYET előirányzatának teljesülése 91,7%, illetve 91,1% volt.

Az egyes családi támogatások elmaradása az előirányzattól általában a születések, illetve a gyermeklétszám alacsony számával függ össze. A gyermeklétszám csökkenését a családi pótlék vonatkozásában még a jogosulti kör bővülése sem tudta ellensúlyozni. Kismértékben csökkent a GYET-en lévő, „főállású anyák” száma is.

A GYES és GYED vonatkozásában - a várakozások ellenére folytatódott a létszám-átrendeződés: a GYED-en lévők száma nőtt, a GYES-en lévők száma csökkent. Ez az oka a GYES és a GYED ellentétes tendenciájú előirányzat-teljesülésének.

2004-ben a családi pótlék - a kerekítés szabályai szerint - 5,5%-kal nőtt, ami átlagosan 300-400 forintos emelést jelentett havonta gyermekenként. A családi pótlék havi összegei egygyermekes család esetén 4900 forint, kétgyermekes család esetén gyermekenként 5 900 forint, három- vagy többgyermekes család esetén gyermekenként 7 500 forint volt. Új elem 2004. január elsejétől, hogy a tartósan beteg, illetve súlyosan fogyatékos gyermeket nevelők körében is megkülönböztetésre került a gyermeküket egyedül nevelők és családban nevelők csoportja: az egyedül nevelők családi pótléka e körben 15 000 Ft, a családoké 13 300 Ft volt.

A jövedelempótló és jövedelemkiegészítő szociális támogatásokra 2004-ben 133,7 milliárd forintot fordítottak, az éves előirányzat 97,8%-át. Ezen belül a megváltozott munkaképességűek járadéka (103,5%), valamint a bányászok korengedményes nyugdíja, szénjárandóság kiegészítése (115,1%) esetében volt megfigyelhető túlteljesülés, a többi ellátás kisebb-nagyobb mértékben elmaradt az előirányzattól. Az egyes ellátások előirányzatának elmaradásai és túllépései összességében lényében kiegyenlítették egymást, mindössze 2,2%-os elmaradást okozva. Az egyes ellátások rendszere nem változott.

A központi költségvetésből finanszírozott különféle jogcímen adott térítések - a közgyógyellátásra fordított kiadások előirányzathoz viszonyított csökkenésével összefüggésben - 9,8%-kal maradtak el az előirányzattól.

2.6. A központi költségvetési szervek gazdálkodása

2.6.1. A központi költségvetési szervek gazdálkodásának főbb szabályváltozásai

A gazdálkodás szabály- és feltételrendszerében 2004. évben átfogó változásokra nem került sor, aminek oka elsősorban az, hogy 2003-ban jelentősebb módosító rendelkezések léptek hatályba. Indokolt volt azonban egyrészt néhány lényeges és érzékeny ponton a szabályozást továbbfejleszteni, másrészt a tapasztalatok alapján az eddig leírtakat egyértelműsíteni.

A gazdálkodást érintő, 2004. évtől hatályos főbb szabályváltozások a következők:

a) Az államháztartásról szóló 1992. évi XXXVIII. törvénynek (a továbbiakban: Áht.) a 2004. évi költségvetési törvényben történő módosítása az előirányzat-módosításra vonatkozó új előírásokkal tartalmazott lényegi szabálymódosítást: a korábbiakhoz képest a költségvetési szerveknél lényegesen kibővült a gazdálkodási mozgástér azáltal, hogy a fejezet felügyeletét ellátó szerv hatásköréből saját hatáskörükbe került az előirányzat-átcsoportosítási jogok döntő hányada.

A felsőoktatási intézmények esetében az azok sajátosságaihoz alkalmazkodó, az általánostól eltérő gazdálkodási szabályok kerültek megállapítására, illetve kapott erre a Kormány is saját hatáskörében felhatalmazást.

b) Az államháztartás működési rendjéről szóló 217/1998. (XII. 30.) Korm. rendelet (a továbbiakban Ámr.) módosítása az alábbi változásokat hatályosította:

- a 2002. évi zárszámadási törvénnyel módosított Áht. felhatalmazása alapján kialakításra kerültek a költségvetési szervek folyamatba épített, előzetes és utólagos vezetői ellenőrzésének végrehajtási szabályai,

- többletbevételek esetén 2004-től ismét a költségvetési szerv hajthat vége előirányzat-módosítást, de ezt a jogát indokolt esetben a felügyeleti szerv magához vonhatja,

- a költségvetési szerv szellemi és anyagi infrastruktúrája magáncélra történő igénybevétele esetén a költségvetési szerv köteles térítést előírni a felhasználás, illetve az igénybevétel alapján felmerült közvetlen és közvetett költségek figyelembe vételével, azaz úgy, hogy a térítési díj fedezetet nyújtson az intézményüzemeltetési, fenntartási költségek arányos részére,

- a Kormány által megjelölt fejezeti kezelésű előirányzatok esetén lehetőség nyílt arra, hogy a felügyeleti szerv - vagy az átadó fejezet megállapodásban rögzített - rendelkezése alapján a fejezeti kezelésű előirányzatból juttatott előirányzat esetében az időarányos finanszírozástól el lehessen térni,

- az Ámr.- az Áht.-hoz illeszkedve - előírta a Kormány által egyedileg jóváhagyott fejlesztési programok kötelezettségvállalása esetén követendő eljárási szabályokat a költségvetés mozgásterének fenntartása érdekében, valamint a kötelezettségvállalás rendjét.

2.6.2. A központi beruházások kiadásai

2004. évben a 73,6 milliárd forint előirányzattal szemben az év során összesen 63,9 milliárd forint kiadás realizálódott. A kiadásmérséklődés okai elsősorban az államháztartás egyensúlyi helyzetének javításához szükséges, a Kormány által év közben hozott - zárolási - intézkedések voltak. A központi beruházások 2004. év végi előirányzat-maradványa 39,7 milliárd forintot tett ki, melynek közel 80%-a volt kötelezettségvállalással terhelt.

Az év folyamán 950 beruházás kivitelezése zajlott. Ezek közül 130 beruházás 2004. évi pénzügyi előirányzata haladta meg egyenként is a 100 millió forintot, s az éves pénzügyi felhasználás 65 fejlesztés esetében érte el legalább a 200 millió forintos összeget.

1 milliárd forint feletti pénzügyi igénybevételt a 2004. év folyamán 12 beruházásnál regisztráltak: a HM lakástámogatási konstrukciójára 1 milliárd forintot, a HM Budapest, VIII. kerület, Százados úti lakótelep építésére 1,6 milliárd forintot, a HM veszprémi 110 lakás létrehozását célzó beruházására 1,1 milliárd forintot, a Felső-Tisza vidéki árvízvédelmi rendszer kiépítésére 1,1 milliárd forintot, a Vásárhelyi-terv továbbfejlesztését célzó program beruházásaira 1,6 milliárd forintot, az M6-os autópálya építéséhez kapcsolódó, környezeti kármentesítést célzó beruházásra 1,9 milliárd forintot, a KüM Nagy Imre téri épületének bővítéses rekonstrukciójára 1,5 milliárd forintot, a Szegedi Tudományegyetem Tanulmányi és Informatikai Központjának kialakítására 3,2 milliárd forintot, a Nyíregyházi Főiskola Informatikai Központjának létesítésére 1,9 milliárd forintot, a Kaposvári Egyetem Multifunkcionális Központ, Kollégium és Könyvtár beruházására 1 milliárd forintot, az Országos Orvosi Rehabilitációs Intézet rekonstrukciójára 1,7 milliárd forintot, az APEH informatikai fejlesztési programjára 2,1 milliárd forintot használtak fel.

A központi beruházások funkcionális összetétele:

Az általános közösségi szolgáltatások központi beruházásainak kiadásai - 5,7 milliárd forinttal - 9,9 milliárd forintra csökkentek a 2003. évi 15,6 milliárd forint tényhez képest. Ezen belül a törvényhozó és végrehajtó szervek, a pénzügyi és költségvetési tevékenységek és szolgáltatások, valamint az egyéb általános közösségi szolgáltatások központi beruházásainak kiadásai csökkentek, míg az alapkutatás - jellemzően gép- és eszközbeszerzéshez kötődő - központi beruházásainak kiadásai emelkedtek.

A védelem, rendvédelem és közbiztonság területén belül a védelem funkcióhoz kapcsolódó központi beruházások, azaz a katonai védelmi beruházások és a Honvédelmi Minisztérium által központilag kezelt lakástámogatások és lakásépítések kiadásai a 2003. évi 8,8 milliárd forintról 10,1 milliárd forintra emelkedtek. A rendvédelem és közbiztonság funkció központi beruházásainak keretében összesen 8,4 milliárd forint értékben folytatódtak a bíróságok és az ügyészségek rekonstrukciói, valamint az egyes rendőrkapitányságok fejlesztései. Ezen belül az igazságszolgáltatás központi beruházásainak kiadásai 1,3 milliárd forinttal emelkedtek, míg a rend- és közbiztonság központi beruházásai 1,4 milliárd forinttal, a tűzvédelem központi beruházásai 0,3 milliárd forinttal, a büntetés-végrehajtás központi beruházásai 0,7 milliárd forinttal csökkentek.

Az oktatási tevékenységek és szolgáltatások központi beruházásainak kiadásai - 2,4 milliárd forinttal - 10,2 milliárd forintra csökkentek a 2003. évi 12,6 milliárd forint tényhez képest. A csökkenés döntő része a felsőfokú oktatás központi beruházásaihoz kapcsolódott.

Az egészségügy központi beruházásainak területén a 2003. évi 6,1 milliárd forint kiadással szemben a 2004. évben 3,4 milliárd forint értékben folytatódtak a kórházi tevékenységekhez és szolgáltatásokhoz kapcsolódó korábban megkezdett rekonstrukciók és eszközbeszerzések.

A társadalombiztosítási és jóléti szolgáltatások területén a központi beruházási kiadások 0,4 milliárd forintra csökkentek a 2003. évi 1,3 milliárd forint tényhez képest. A funkcióhoz kapcsolódó központi beruházások kiadásainak 95%-a az állami szociális intézeteket érintette.

A szórakoztató, kulturális és vallási tevékenységek és szolgáltatások központi beruházásainak területén összesen 6,2 milliárd forint kiadás teljesült a 2003. évi 8,7 milliárd forint tényhez képest. A csökkenés a sport és szabadidős tevékenységek és szolgáltatások területe mellett döntően a kulturális tevékenységek és szolgáltatások központi beruházásainak kiadásaihoz kötődött, míg a hitéleti tevékenységek központi beruházásainak kiadásai megközelítőleg a 2003. évi szinten maradtak.

A mező-, erdő-, hal- és vadgazdálkodás hatósági és kutatási feladataihoz kapcsolódó központi beruházásainak kiadásai 42,7 millió forintot tettek ki a 2003. évi 452,6 millió forint tényhez képest.

A bányászat és ipar funkció egyetlen központi beruházásának, azaz a mecseki uránérc-bánya bezárásának kiadásai 0,3 milliárd forintra csökkentek a 2003. évi 1,7 milliárd forint tényhez képest.

A közlekedési és távközlési tevékenységek és szolgáltatások területén megvalósult központi beruházásokra 1 milliárd forint kiadás realizálódott a 2003. évi 6,4 milliárd forint tényhez képest. Ezen belül a kiadások 70%-a az egyéb közlekedés és szállítás területéhez tartozott, melyből külön is kiemelhetők kikötői fejlesztések és a Közlekedési Felügyeletek központi beruházásai.

Az egyéb gazdasági tevékenységek és szolgáltatások központi beruházásainak kiadásai 12,8 milliárd forintra teljesültek a 2003. évi 15 milliárd forint tényhez képest. A funkció központi beruházásai között elsősorban az árvízvédelmi és egyéb vízügyi beruházások domináltak.

A környezetvédelem központi beruházásainak területén 1,2 milliárd forint kiadás teljesült, mely érték 0,6 milliárd forinttal marad el a 2003. évi 1,8 milliárd forint tényhez képest.

2.6.3. A bevételek alakulása

A központi költségvetési szervek összes bevétele - a fejezeti kezelésű előirányzatokkal együtt - 3 139,7 milliárd forint volt 2004-ben, mely összeg 12,1%-kal (337,8 milliárd forinttal) magasabb az előző évi teljesítésnél. Az összes bevétel 76,2%-a támogatásból, 23,8%-a saját bevételből származott.

2.6.3.1. A költségvetési támogatás

A központi költségvetési szervek és szakmai fejezeti kezelésű előirányzataik 2004. évi eredeti támogatása 2 346,0 milliárd forint, a módosított előirányzat 2 290,8 milliárd forint. A fejezetek eredeti támogatási előirányzatát a 2004. évi C. tv. 5,8 milliárd forinttal (0,2%-kal) növelte, a Kormány és a pénzügyminiszter törvényi felhatalmazáson alapuló hatáskörben összesen 61,0 milliárd forinttal, (2,6%-kal), csökkentette.

A költségvetés általános tartalékának 31,3 milliárd forintos eredeti előirányzatából a Kormány döntései alapján összesen 27,6 milliárd forintot - ennek több mint 81%-át a központi költségvetési fejezetek - használtak fel. Ebből a forrásból a központi költségvetési szervek támogatási előirányzata 22,5 milliárd forinttal nőtt. A feladatokban érintett fejezeteknél az Egészségügyi Készletgazdálkodási Intézet részére 2,1 milliárd forint; a Mezőgazdasági és Vidékfejlesztési Hivatal részére 1,0 milliárd forint; a terrorizmus elleni küzdelem aktuális feladataira 1,8 milliárd forint; olimpiai jutalmakra és járadékok kifizetésére 1,2 milliárd forint; a BM és IM hivatásos állományának illetménykiegészítésére és ruházati illetménnyel összefüggő forrásra 4,4 milliárd forint; a 2004. december 5-i országos népszavazás pénzügyi támogatására 2,9 milliárd forint forrása a központi költségvetés általános tartaléka volt.

A létszámcsökkentéssel összefüggő egyszeri kiadások, valamint a főtisztviselők illetményének fedezetére szolgáló céltartalék 5,8 milliárd forintos előirányzatával szemben 8,1 milliárd forintot a központi költségvetési szervek vettek igénybe (0,4 milliárd forintot pedig az MTI Rt.), ezzel a túllépés összege 2,7 milliárd forint.

Államháztartáson belüli előirányzat-átcsoportosítások összesen 31,6 milliárd forinttal növelték a központi költségvetési szervek támogatási előirányzatait. A beruházási tartalék igénybevétele 0,9 milliárd forint, a központosított bevételek terhére 31,2 milliárd forint növelte, míg az önkormányzatoktól átvett, illetve átadott feladatok támogatása 0,5 milliárd forinttal csökkentette a fejezetek támogatását.

Az orosz államadósság ellentételezéseként a MÁV Rt. részére beszállított iker-motorkocsik, valamint a kapcsolódó alkatrészek pénzügyi elszámolása keretében a Gazdasági és Közlekedési Minisztérium fejezet előirányzata 9,8 milliárd forinttal nőtt, az Orosz Föderációban magyar hadisírok létesítésére pedig a Honvédelmi Minisztérium fejezet előirányzata 0,1 milliárd forinttal emelkedett.

A Kormány a 2351/2004. (XII. 28.) Korm. határozatában - korábbi két határozatban történt zárolással összhangban - 133,0 milliárd forint támogatás-csökkentésről döntött.

A támogatási előirányzatok változásainak összefoglalása:

 

 

 

 milliárd forint

 2004. évi eredeti előirányzat

 2 346,0

 Törvényi módosított előirányzat

 2 351,8

 Kormány, illetve pénzügyminiszteri jogkörben módosítva

 - 61,0

 Ebből: - általános tartalék terhére

 + 22,5

 - céltartalék terhére

 + 8,1

 - államháztartáson belüli átcsoportosítások

 + 31,6

 - nemzetközi pénzügyi elszámolások

 + 9,8

 - előirányzat-csökkentés

 - 133,0

 2004. évi módosított előirányzat

 2 290,8

 2004. évi teljesítés

 2 326,3

A módosítási kötelezettség nélkül túlléphető törvénysorokon a teljesítés összesen 35,5 milliárd forinttal haladja meg az előirányzatot. A legnagyobb túllépés a humánszolgáltatások normatív állami támogatása előirányzatának 21,7 milliárd forintos, a szomszédos országokban élő magyarok oktatási-nevelési támogatásának 3,5 milliárd forintos, valamint az APEH és VPOP beszedési teljesítményt ösztönző támogatásának 4,5 milliárd forintos túllépéséből adódott.

 

 

 

 2003. évi CXVI. törvényben szereplő felhatalmazás

  Megnevezés

 Túllépés millió forintban

 48. § (1) 6. pont 

 Állatkártalanítás és állati hulladékok megsemmisítése

 1 020,0

 48. § (1) 9. pont

 Kárrendezési célelőirányzat

 320,2

 48.§ (1) 16. pont

 A büntetőeljárásról szóló tv. alapján megáll. kártalanítás 

 125,0

 48. § (1) 20. pont

 Egyes szociális pénzbeli támogatások

 3 337,9

 48. § (1) 21. pont

 Nem állami humánszolgáltatások (oktatási, szociális) normatív támogatása 

 21 726,0

 48. § (1) 21. pont

 Szomszédos országokban élő magyarok nevelési-oktatási, tankönyv és taneszköz támogatása

 3 520,2

 48. § (1) 27. pont

 Nemzeti civil alapprogram

 869,8

 48. § (2) a) pont

 APEH beszedési teljesítményét ösztönző támogatás

 1 792,6

 48. § (3)

 VPOP beszedési teljesítményét ösztönző támogatás

 2 750,9

 

 Módosítási kötelezettség nélkül teljesülő előirányzatok túllépése összesen:

 35 462,6

2.6.3.2. A saját bevételek

A fejezetek - a központi költségvetési szervek, a beruházások és a fejezeti kezelésű támogatási célprogramok együtt - 2004. évben 748,1 milliárd forint nem költségvetési támogatásként kezelt bevételt értek el; az eredeti előirányzat 56,9 milliárd forinttal (8,2%-kal) túlteljesült.

Az előző évben realizált 605,5 milliárd forint saját bevételhez képest így összesen 142,6 milliárd forinttal több folyt be az államkasszába. A 2004/2003 éves 23,5%-os növekedési ütem igen jelentős az előző éves változásokhoz viszonyítva (2003/2002 évben 3,7%, míg 2002/2001 évben 0,9% volt a növekedés mértéke).

A központi költségvetési szervek és a támogatási célprogramok bevételeinek 2003-2004. évi alakulását a következő összeállítás mutatja be:

 

 

 

 

 

 

 

 

 Megnevezés

  2003.évi teljesítés

  2004. évi eredeti előirányzat

  2004. évi teljesítés

  2004/2003. évi teljesítés %-ban

 2004. évi teljesítés az eredeti előirányzat %-ában

  változás 2004-2003.

 változás 2004. tény-eredeti előirányzat

 Bevételek összesen:

 2 801,8

 3 110,4

 3 139,7

 112,1%

 100,9%

 337,8

 29,2

 Ebből:

  

  

  

  

  

  

 

 I. Költségvetési támogatás

 2 196,3

 2 419,2

 2 391,6

 108,9%

 98,9%

 195,2

 - 27,7

 II. Saját bevételek

 605,5

 691,2

 748,1

 123,5%

 108,2%

 142,6

 56,9

 Ebből:

  

  

  

  

  

  

 

 Működési bevételek

 246,9

 258,6

 268,8

 108,9%

 104,0%

 21,9

 10,2

 - alaptevékenység bevételei

 104,6

 127,7

 120,7

 115,4%

 94,5%

 16,1

 - 7,0

 - alaptevékenységgel összefüggő egyéb bevételek

 86,2

 90,3

 98,6

 114,3%

 109,1%

 12,4

 8,3

 - egyéb bevételek

 26,9

 21,3

 28,2

 105,1%

 132,8%

 1,4

 7,0

 - áfa bevételek, visszatérülések

 28,6

 19,4

 20,6

 72,2%

 106,5%

 - 8,0

 1,3

 - kamatbevételek

 0,6

 0,01

 0,7

 109,0%

 5178,0%

 0,1

 0,6

 Felhalmozási és tőke jellegű bevételek

 7,2

 3,3

 8,1

 112,6%

 247,5%

 0,9

 4,9

 Támogatások, kiegészítések, visszatérülések, átvett pénzeszközök

  

  

  

  

  

  

 

 ebből átvett pénzeszközök:

 348,3

 428,7

 465,2

 133,6%

 108,5%

 117,0

 36,5

 a) Államháztartáson belülről átvett pénzeszköz

 291,6

 229,1

 391,0

 134,1%

 170,7%

 99,4

 161,9

 - Társadalombiztosítástól átvett pénzeszköz

 133,3

 140,0

 157,7

 118,3%

 112,6%

 24,4

 17,7

 - Elkülönített alapoktól átvett pénzeszköz

 36,9

 42,0

 55,0

 149,1%

 131,0%

 18,1

 13,0

 - központi költségvetési szervtől átvett pénzeszköz

 70,0

 32,1

 119,4

 170,5%

 371,6%

 49,4

 87,3

 - fejezeti kezelésű előirányzattól átvett pénzeszköz

 47,3

 13,6

 54,8

 115,8%

 401,7%

 7,5

 41,2

 - helyi önkormányzatoktól átvett pénzeszköz

 4,0

 1,3

 4,1

 102,8%

 309,2%

 0,1

 2,8

 b) Államháztartáson kívülről átvett pénzeszköz

 56,6

 199,6

 74,2

 131,0%

 37,2%

 17,6

 - 125,4

 Támogatási kölcsönök visszatérülése

 3,1

 0,5

 5,8

 186,0%

 1080,2%

 2,7

 5,3

A működési bevételek legnagyobb hányadát jellemzően az alaptevékenység bevételei képezik; ez az arány 2004. évben 44,9% volt. A 120,7 milliárd forint összegű, alaptevékenységhez közvetlenül kapcsolódó bevételek az összes saját bevétel 16,2%-át tették ki. A 2003. évi 104,6 milliárd forint teljesítéshez viszonyítva ez 16,1 milliárd forint (15,4%-os) növekedést, a 127,7 milliárd forint eredeti előirányzathoz képest azonban 7 milliárd forint (5,5%-os) lemaradást jelent. Az évek óta hasonló teljesítési arány visszavezethető arra a szabályozásra, mely szerint az intézmények e bevételek előirányzatot meghaladó többletének 50%-át használhatják fel, a másik 50% a központi költségvetést illeti meg. Ezen előírásból adódóan az intézmények a pontosabb tervezésben (esetlegesen felültervezésben) érdekeltek.

Az alaptevékenységgel összefüggő egyéb bevételek (állami feladatok ellátása során létrehozott áru- és készletértékesítés bevétele, az alaptevékenység körében végzett szolgáltatások, valamint a nyereség nélkül továbbszámlázott szolgáltatások ellenértéke) összege 98,6 milliárd forint, mely a 2003. évi 86,2 milliárd forint teljesítést 12,4 milliárd forinttal (14,3%-kal), a tervezett előirányzatot 8,3 milliárd forinttal (9,1%-kal) meghaladja.

E bevételi forma a működési bevételek 36,7%-át, ugyanakkor az összes saját bevétel 13,3%-át tette ki; a 2004. évi arányok közel azonosak az előző évi adatokkal (34,9% és 14,2%).

Az egyéb bevételek (intézmények egyéb sajátos bevételei, valamint vállalkozási bevételek) a 2003. éves 26,9 milliárd forintos teljesítést 1,4 milliárd forinttal (5,1%-kal), az eredetileg tervezett összeget 7 milliárd forinttal (32,8%-kal) meghaladták. A 28,2 milliárd forint összes egyéb bevételből az intézményi bevételek rész 21,8 milliárd forint volt, mely túlnyomórészt helyiségek tartós, illetve eseti bérbeadásából származott. A vállalkozási tevékenység bevételei (6,4 milliárd forint teljesítés a 4,5 milliárd forint tervezettel szemben) között kizárólag az ahhoz kapcsolódó áruértékesítés és szolgáltatás bevételei jelennek meg. A többi bevétel a jellegének megfelelő soron szerepel, ld. a „vállalkozási tevékenység alakulása” című részt.

Az általános forgalmi adó bevétel, illetve visszatérülés címén befolyt 20,6 milliárd forint 1,3 milliárd forinttal meghaladta a tervezett összeget, ugyanakkor 8 milliárd forinttal elmaradt az előző évi teljesítéstől.

Az előző éveknek megfelelő nagyságrendű kamatbevétel került elszámolásra 0,7 milliárd forint összegben; 2003-ban 0,6 milliárd forint, 2002-ben 0,4 milliárd forint folyt be azonos jogcímen.

A felhalmozási és tőkejellegű bevételeknél a 2004-ben realizált 8,1 milliárd forint egyaránt meghaladja az előző éves teljesítést és az eredeti előirányzatot (0,9, illetve 4,9 milliárd forinttal). Ezen belül a tárgyi eszközök és immateriális javak értékesítéséből 5,7 milliárd forint (ebből ingatlanértékesítés 3,2 milliárd forint) származott, a tervezett 2,2 milliárd forinttal (ebből ingatlanértékesítés 1,1 milliárd forint) szemben. A pénzügyi befektetések bevételei tekintetében közel 1,3 milliárd forint volt az osztalék és hozambevétel, és 0,2 milliárd forint a nem tervezett részvény, részesedés értékesítésből befolyt összeg. Az állami készletek, tartalékok értékesítéséből további 0,9 milliárd forint folyt be a tervezett összegnek megfelelően.

A támogatások, kiegészítések és véglegesen átvett pénzeszközök előirányzatán belül az átvett pénzeszközök jogcímen elért bevétel az összes saját bevétel közel 62%-át teszi ki (előző évben ugyanez az arány 57,5% volt), összege 465,2 milliárd forint. Ez a tervezett előirányzatot 36,5 milliárd forinttal (8,5%-kal) haladja meg. E bevétel döntően (84,1%-ban), államháztartáson belülről átvett pénzeszköz, ezen belül is a legnagyobb részt a társadalombiztosítás pénzügyi alapjaiból, valamint a központi költségvetési szervtől átvett pénzeszköz teszi ki, 157,7, illetve 119,4 milliárd forint összegekben. Ezek az adatok a 2003. éves összegekhez képest 24,4 milliárd forint (18,3%), illetve 49,4 milliárd forint (70,5%) növekedést mutatnak. Az elkülönített állami pénzalapokból származó bevétel 18,1 milliárd forinttal magasabb a 2003. évi szintnél; az előző évi változás mindössze 2,2 milliárd forint volt. Ezen bevételekre általánosan jellemző, hogy nehezen tervezhetők, év közben egyedi döntésekkel, sok esetben egyszeri jelleggel jutnak hozzá az intézmények.

Az államháztartáson kívülről (külföldről, vállalkozásoktól, lakosságtól stb.) átvett pénzeszközök összege 125,4 milliárd forinttal alacsonyabb az eredeti előirányzatnál, azonban 17,6 milliárd forinttal meghaladja a 2003. évben teljesített összeget.

2.6.4. A kiadások alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2004. évi - támogatással és saját bevétellel fedezett - kiadása 3 027,0 milliárd forintra teljesült, amely összeg 351,7 milliárd forinttal, mintegy 13,1%-kal haladja meg a 2003. évi teljesítést. Az Országgyűlés által elfogadott, illetve módosított kiadási előirányzat összességében 3 042,6 milliárd forintot tett ki, amelyhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi beruházás, központi előirányzatok, általános tartalék) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése, előirányzatok csökkentése. Mindezek következtében az év végi aktuális előirányzat 657,2 milliárd forinttal haladta meg az Országgyűlés által jóváhagyott mértéket. Ez 55,4 milliárd forint Kormány hatáskörben végrehajtott előirányzat-csökkentésből, valamint 476,2 milliárd forint fejezeti hatáskörben, 236,4 milliárd forint intézményi hatáskörben végrehajtott előirányzat-növelésből adódott. Ugyanakkor az év végi aktuális kiadási előirányzathoz viszonyított teljesülés/kifizetés 81,8% volt.

A központi költségvetési szervek 2004. évi kiadásainak alakulását az alábbi táblázat szemlélteti:

 

 

 

 milliárd forint

 2003. évi teljesítés

 2 675,3

 2004. évi eredeti előirányzat

 3 036,8

 2004. évi törvényi módosított előirányzat

 3 042,6

 2004. évi aktuális előirányzat

 3 699,8

 2004. évi teljesítés

 3 027,0

2.6.5. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál (szakmai feladatok, tárgyévi célprogramok, beruházások) együtt a gazdálkodás során a 2004. évben 452 milliárd forint előirányzat-maradvány keletkezett (2003. évben 389 milliárd forint). Az előző évek felhasználatlan előirányzat-maradványával (63 milliárd forint) az összes megtakarítás 515 milliárd forint, ami mintegy 50 milliárd forinttal (10,7%-kal) haladja meg a 2003. évit. A képződött maradvány eredeti előirányzathoz viszonyított aránya (16,6%).

A teljes előirányzat-maradvány megoszlása a következő:

 

 

 

 

 

 

 

 milliárd forintban

 Megnevezés

 Fejezeti kezelésű előirányzatok maradványa

 Intézményi maradványok

  Összesen

 2004. év előtt keletkezett

 52

 11

 63

 2004. évben keletkezett

 313

 139

 452

 Összes maradvány

 365

 150

 515

 ebből: kötelezettségvállalással terhelt

 336

 144

 480

 kötelezettségvállalással nem terhelt

 29

 6

 35

A kiadási megtakarítások és a bevételi lemaradások egyenlegéből származó maradvány összetételének arányai az előző évihez képest a csak kis mértékben módosultak (2003. évben a kiadási megtakarításból keletkezett maradvány 514 milliárd forint, a bevételi lemaradás 125 milliárd forint volt). A bevételi lemaradás a jelentősebb költségvetési volumennel rendelkező tárcáknál (MEH-EU Integráció 105,5 milliárd forint, GKM 62 milliárd forint, FVM 41 milliárd forint, BM 23 milliárd forint) keletkezett. Ezek főbb okai:

- az előző években keletkezett maradvány előirányzatként jelenik meg a beszámolóban, a fel nem használt összeg ezért bevételi lemaradást jelent; ez 63 milliárd forint, melynek döntő része a fejezeti kezelésű előirányzatok felhasználatlan maradványa,

- a betervezett európai uniós forrásoknál kisebb bevételek realizálódtak.

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok, támogatási célprogramok finanszírozásával megbízott fejezeteknél képződött (GKM, MEH-EU Integráció, OM, KvVM, BM), döntő többsége kötelezettségvállalással terhelt.

A kötelezettségvállalással terhelt maradvány megoszlása:

- önrevízió keretében történő befizetés 4 milliárd forint

- alapokból származó maradvány 17 milliárd forint

- központi beruházások 23 milliárd forint

- támogatási célprogramok 134 milliárd forint

- szakmai fejezeti kezelésű előirányzatok 98 milliárd forint

- európai uniós előirányzatok 92 milliárd forint

- jogszabály alapján mentesített előirányzatok 30 milliárd forint

- egyéb (főként intézményi) maradvány 82 milliárd forint

A kötelezettségvállalással nem terhelt maradvány 35 milliárd forintos összegéből 29 milliárd forint a fejezeti kezelésű előirányzatok maradványa, 6 milliárd forint az intézményeknél keletkezett. Jelentősebb összegek az HM-nél (20 milliárd forint), GKM-nél (3,6 milliárd forint), a KvVM-nél (1,5 milliárd forint), PSZÁF-nál (1,7 milliárd forint), IHM-nél (1,5 milliárd forint), PM-nél (1,4 milliárd forint) keletkeztek.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa a 2005. évi felhasználási lehetőségeket növeli. Ezek célja adott: a maradványokat - mint a fentiekből kitűnik - csaknem teljes összegükben kötelezettségvállalás terheli.

2.6.6. A vállalkozási tevékenység alakulása

A központi költségvetési szervek 2004. évi vállalkozási tevékenységéből származó bevétele 10,3 milliárd forint volt, mely 0,2 milliárd forinttal alacsonyabb az előző évinél. A vállalkozási tevékenység volumene évről-évre csökken. Az összkiadáshoz viszonyított aránya - 2003. évihez hasonlóan - nem éri el a 0,4%-ot (0,33%). A vállalkozási bevétel 37,2%-a az Oktatási Minisztérium, 24,7%-a az Egészségügyi Minisztérium, 12%-a Környezetvédelmi és Vízügyi Minisztérium intézményeinél realizálódott. A többi fejezet intézményeinél ennél kisebb bevétel teljesült. A vállalkozási tevékenység pénzforgalmi eredménye 2,6 milliárd forint volt, a 2003. évi 2,4 milliárd forinttal szemben. A pénzforgalmi eredményből az alaptevékenységre visszaforgatott összeg 1,5 milliárd forint.

2.6.7. Létszám és személyi kifizetések

A központi költségvetési szerveknél a személyi juttatások 2004. évi eredeti előirányzata 852,6 milliárd forint, az év végi aktuális előirányzat 884,5 milliárd forint volt. Összesen tehát 31,9 milliárd forinttal, 3,7%-kal nőtt az eredeti előirányzat. A módosítás 11,9%-a országgyűlési, 38%-a kormányzati, 2,8%-a felügyeleti szervi hatáskörben történt, az intézményi kezdeményezésű aránya 47,3% volt.

A teljesítés 851,8 milliárd forintot tett ki, 32,7 milliárd forinttal (3,7%) maradt el a módosított előirányzattól, ezzel - az előző évek tendenciájától eltérően - 2004. évben a tárgyévi felhasználás az eredeti előirányzattól is elmaradt kb. 0,1%-kal.

Az elmaradás a külső személyi juttatásoknál (15%), azon belül az állományba nem tartozók juttatásainál (15,4%), továbbá a rendszeres személyi juttatásoknál (4%) mutatkozott, a nem rendszeres személyi juttatások 1,4%-kal, a munkavégzéshez kapcsolódó juttatások pedig 3,9%-kal nőttek. Az állományba nem tartozók juttatásai (megbízási díjak, tiszteletdíj, szerzői díj stb.) összege 52,9 milliárd forint volt, mely 4,5%-os csökkenést jelent az eredeti előirányzathoz, 1,5%-os csökkenést az előző évi teljesítéshez képest.

A teljes és részmunkaidőben foglalkoztatottaknál a személyi juttatásokon belül a rendszeres személyi juttatások teljesítése 609,3 milliárd forintot tett ki, ami 51,5 milliárd forinttal, 7,8%-kal kevesebb az eredeti előirányzatnál. A munkavégzéshez kapcsolódó juttatások (jutalom, túlóra, helyettesítés stb.) összege 83,3 milliárd forint, amely tendenciájában az előző évekhez hasonlóan - az előbbi megtakarításra alapozva - 25,9 milliárd forinttal (45,1%) haladta meg az eredeti előirányzatot. A többlet döntő többségét (25,8 milliárd forint) jutalmak kifizetésére fordították. Az összes jutalom a rendszeres személyi juttatás 8,3%-a, vagyis 4 heti juttatásnak megfelelő.

A bruttó átlagkereset egy főre jutó éves összege 2 472 ezer forint volt (2 175 ezer forint rendszeres személyi juttatás +297 ezer forint munkavégzéshez kapcsolódó juttatás), amely előző év azonos időszakához képest mindössze 1,6%-os növekedést mutat. A bruttó átlagkereset e csekély mértékű növekedése döntően az egyhavi külön juttatás („13. havi illetmény”) kifizetésének változásával függ össze.

A 2004. évi illetmények alakítása során - tekintettel arra, hogy az elmúlt évek bérpolitikai lépései eredményeként dinamikusan növekedtek a közszféra bérei - az elért bérszínvonal reálértékének megőrzése fogalmazódott meg célkitűzésként. Egyes foglalkoztatotti csoportok esetében azonban e célkitűzés nem párosult az illetménytörvényekben rögzített bértételek garantált növelésével, hanem a költségvetési szerveknek saját hatáskörű intézkedésekkel kellett gondoskodni az elvárt illetménynövelésről. E körülményre figyelemmel a Kormány vállalta, hogy amennyiben a bruttó - 13. havi illetmények nélküli - bérek az első negyedévben nem az elvárásoknak megfelelően alakulnak, úgy az előirányzott illetménynövelés elősegítése céljából lépéseket kezdeményez. Ennek eredményeként egyes területek pótlólagos költségvetési forrásból is gazdálkodhattak az illetmények alakításánál. A bruttó - 13. havi illetmény nélküli - bérek a központi költségvetési körben mintegy 5,3%-kal növekedtek az előző évhez képest.

A foglalkoztatottak sajátos juttatásai (végkielégítés, jubileumi jutalom, napidíj stb.) 61,4 milliárd forintot tettek ki, ez 20,4 milliárd forinttal több az eredeti előirányzatnál, a növekedés döntő része az egyéb sajátos juttatásoknál jelenik meg. A személyhez kapcsolódó költségtérítés (ruházati-, közlekedési költségtérítés, üdülési hozzájárulás stb.) 37,7 milliárd forint, a növekedés 18,9%-os.

A központi költségvetési szerveknél foglalkoztatottak átlagos statisztikai létszáma 280 209 fő volt. Ebből köztisztviselő 59 759 fő (21,3%), közalkalmazott 120 120 fő (42,9%), bíró, ügyész, igazságügyi alkalmazott 14 376 fő (5,1%), a rendvédelmi szervek hivatásos állományú tagja 56 680 fő (20,2%), a Honvédelmi Minisztérium szerveinél foglalkoztatott hivatásos állományúak száma 24 607 fő (8,8%), az egyéb bérrendszer alá tartozó munkavállaló 4 252 fő, választott tisztségviselő 415 fő.

A foglalkoztatottak éves átlagos létszáma az előző év tényleges foglalkoztatotti létszámához képest csökkenést mutat. Ez döntően a köztisztviselői létszám csökkenésével magyarázható (csaknem 5%). Ennek oka a Kormány által 2003. év végén elrendelt létszámcsökkentés, amely elsősorban a köztisztviselői jogviszonyban foglalkoztatottakat érintette.

2.6.8. A bevételek és kiadások, valamint a létszám kormányzati funkciónkénti alakulása

A központi költségvetési szervek kiadásainak funkcionális megoszlása alapján 2004. évben csökkent az állami működési funkcióra költött források aránya 41,3%-ról 37,49%-ra, a jóléti funkcióra költött források aránya 32,04%-ról 30,19%-ra, miközben a gazdasági funkcióra szánt kiadások aránya nőtt 26,61%-ról 32,33%-ra.

A gazdasági funkciót ellátó intézmények és feladataik, programjaik kiadása növekedett a legnagyobb mértékben, 2004. évben 37,5%-kal haladta meg a 2003. évit.

A gazdasági funkción belül kiemelkedően növekedett a közlekedési és távközlési tevékenységekre és szolgáltatásokra (163,3%), a mezőgazdaságra (137,5%), környezetvédelemre (127,9%), tüzelő-és üzemanyag, valamint energiaellátási feladatokra (120,6%) költött források összege.

A jóléti funkciókra szánt összes kiadás az előző évhez képest 6,6%-kal növekedett; ezen belül átlag felett, azaz 74,6%-kal emelkedtek a társadalombiztosítási és jóléti szolgáltatásokra fordított kiadások.

A legszerényebb mértékben az állami működési funkcióra fordított kiadások növekedtek (2,7%), ugyanakkor ezen belül a rendvédelemre (10,7%), azon belül is legjelentősebben az igazságszolgáltatásra szánt kiadások emelkedtek (36,52%).

A fenti funkcionális főcsoportokon belül az egyes funkció- és tevékenység csoportoknál a ráfordítások a következőképpen alakultak.

Állami működési funkciók

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, illetve ezen szervek központi beruházásai, a hozzájuk kötődő ágazati és célelőirányzatok tartoznak. A törvényhozó és végrehajtó szervek kiadása 2004-ben 175,2 milliárd forint volt, ami az előző évi teljesítésnél 6,5 milliárd forinttal (3,8%-kal) magasabb. A támogatások 145,1 milliárd forintról 146,6 milliárd forintra való 1,0%-os emelkedését jelentősen meghaladta a bevételek 32,7%-os (26,9 milliárd forintról 35,7 milliárd forintra) növekedése.

A kiadások növekedését tehát döntően a bevételek határozták meg. Az IM-nél végrehajtott (cégnyilvántartási- és mérleg közzétételi) díj-tétel emelések, a KvVM-nél (Vízügyi Főigazgatóságtól átvett II. fokú) hatósági bevételek miatti többlet, az EÜM-nél (mentőállomás felújítására, mentő gépjárművek és aneszteziológiai eszközök beszerzésére) és az IHM-nél (az informatikai célelőirányzattól intézményi beruházásokra) átvett pénzeszközök indokolják az igazgatás bevételeinek nagy arányú növekedését.

A törvényhozó szervek kiadásainak döntő része az Országgyűlés hivatali szerveinél jelentkezik, ahol 2004-ben 0,5%-os növekedés ment végbe. A végrehajtó szervek költségvetésének jelentős részét a minisztériumok és a MeH igazgatása teszi ki. E körben a támogatások összege 96,5 milliárd forintról 82,4 milliárd forintra (15%-kal) csökkent, a bevételek 15,0 milliárd forintról 21,1 milliárd forintra (41%-kal) növekedtek, ami a kiadások mintegy 4%-os csökkenését eredményezte.

A pénzügyi és költségvetési tevékenységek és szolgáltatások kiadása 2004. évben 146,4 milliárd forint, bevétele 15,2 milliárd forint, támogatása 123,3 milliárd forint volt. Összességében a kiadás a 2003. évi teljesítéshez képest 12,1 milliárd forinttal (7,7%), a támogatás 17,2 milliárd forinttal (12,3%) csökkent, ugyanakkor a bevétel 1,2 milliárd forinttal (8,9%) növekedett.

Az APEH 2004. évi kiadása 71,1 milliárd forint, ami 5,35 milliárd forinttal (7,5%) csökkent az előző évihez képest. A 2 milliárd forint saját bevétel 1,4 milliárd forinttal meghaladja az előző évi teljesítést, míg a 63,5 milliárd forint támogatás 7,9 milliárd forinttal elmarad attól.

A kiadáscsökkenés a működési költségvetésben jelentkezett, így a dologi kiadásoknál, a személyi juttatásoknál, valamint a munkaadókat terhelő járulékoknál (10,9%-os, 8,3%-os, illetve 26,7%-os mértékben). A takarékos gazdálkodás keretében az APEH a dologi kiadásokon belül az előző évinél kevesebbet költött készletbeszerzésre, kommunikációs szolgáltatásra, kiküldetésre és reprezentációra. A felhalmozási kiadásoknál az előző éves jelentős csökkenéssel szemben összességében 0,7 milliárd forint növekedésre került sor. Az intézményi beruházási kiadások és a felújítási kiadások az előző évekhez hasonlóan 2004-ben is csökkentek, ugyanakkor kormányzati beruházás keretében megvalósított APEH informatikai fejlesztés eredményeként a központi beruházási kiadásoknál 2 milliárd forint növekedés történt.

A Vám- és Pénzügyőrségnél a 2002. és 2003. évi kiadási és saját bevételi teljesítések közel azonos szinten alakultak, azonban a 2004. évi kiadások az előző évi teljesítéshez képest 8 milliárd forinttal, 16,8%-kal alacsonyabb összegben teljesültek. Ennek oka, hogy az EU-hoz történt csatlakozásunk hatására a Testülettel szemben támasztott követelmények alapvetően megváltoztak, ami a feladat ellátásban, és ahhoz kapcsolódóan a szervezeti struktúrában jelentős változásokat indukált. A működési költségvetési kiadások 2003. évi teljesítéshez viszonyítva 4,4 milliárd forinttal csökkentek. Az átszervezéshez kapcsolódó 808 fős létszámcsökkentés vonzataként a személyi juttatások 0,9 milliárd forinttal, a munkaadókat terhelő járulékok 0,3 milliárd forinttal, a dologi kiadások 3,3 milliárd forinttal csökkentek. A dologi kiadási előirányzaton belül a készletbeszerzések 1 milliárd forinttal (döntően a bor zárjegyzési kötelezettségének évközi megszűnése miatt), a költségvetési befizetések 0,8 milliárd forinttal, a szolgáltatások 0,4 milliárd forinttal, az egyéb szolgáltatások 0,5 milliárd forinttal alacsonyabb összegben teljesültek, mint az előző évben.

A felhalmozási költségvetés az előző évi teljesítéshez képest 3,6 milliárd forinttal, 51,3%-kal csökkent, ebből 0,4 milliárd forint az intézményi beruházási kiadások és csökkenése 3 milliárd forint a központi beruházások. Utóbbi előirányzat felhasználásának csökkenése arra vezethető vissza, hogy az EU-hoz történő csatalakozással összefüggésben az egységes határellenőrzési rendszer kialakításához, valamint az informatikai rendszerek fejlesztéséhez kapcsolódó beruházások döntően 2003. évben - 5,3 milliárd forint összegbe - valósultak meg.

Az ágazati célelőirányzatok éves kiadási teljesítése 1,7 milliárd forinttal csökkent, ami elsősorban abból adódik, hogy a MÁK Rt. finanszírozása előirányzaton 2003. első félévben felmerült 1,5 milliárd forint - miután a Magyar Államkincstár Rt. 2003. június 30. napjával megszűnt - kiadási tételként 2004. évben már nem jelentkezik.

A Magyar Államkincstár 2003. évi átszervezésből adódóan az ágazati célelőirányzatokon fentiekben feltüntetett összeg 2004. évben már az intézmény kiadási előirányzatában jelenik meg. A 2004. évi kiadások összesen 3,9 milliárd forinttal (19,2%-kal), míg a saját bevételek 0,8 milliárd forinttal (31,7%-kal) növekedtek az előző évhez viszonyítva.

A külügyek kiadási előirányzata 49,4 milliárd forint volt, ami 7,2%-kal elmarad az előző évitől. Támogatási előirányzata szinten maradt, ami 37,9 milliárd forintot jelent. Bevételi előirányzata 12,2 milliárd forint, amely 12%-kal maradt el az előző évi teljesítéstől.

A kiadásokat érintő - kis mértékű csökkenés egyrészt a 2004 őszén végrehajtott kormányzati struktúra - átalakítás, másrészt a kormányzati takarékossági intézkedések miatt következett be.

A bevétel alulteljesülése hazánk EU-hoz történő csatlakozása következtében Ausztráliával és a 25 tagállammal teljes körűvé váló vízummentesség, valamint a külképviseleti ingatlanértékesítésekből származó bevételek elmaradásának következménye.

Az alapkutatás kiadásai 50,3 milliárd forintról 47,2 milliárd forintra (6,2%-kal), a támogatások pedig 37,9 milliárd forintról 30,6 milliárd forintra (19,3%-kal) csökkentek a 2003. évi teljesítéshez képest. A K+F szférában (ide értve a műszaki fejlesztést is) kimutatott csökkenés oka technikai: a két legjelentősebb szakmai fejezeti kezelésű előirányzat (NKFP, KMŰFA) utódjaként létrehozott Kutatási és Technológiai Innovációs Alap nem jelenik meg a számokban. A területen jelentkező többletek túlnyomórészt a Nemzeti Kutatási és Technológiai Hivatal létrehozásához, illetve az általa koordinált hasznosításorientált K+F tevékenységekhez kötődnek.

A műszaki fejlesztés körébe tartozó elszámolások eltűnése szintén technikai okokkal magyarázható: az EU csatlakozással, valamint a Kutatási és Technológiai Innovációs Alap létrejöttével gyakorlatilag kiürült a funkció.

Az egyéb általános közösségi szolgáltatást végző Központi Statisztikai Hivatal 2004. évi költségvetési támogatása (12,4 milliárd forint) az eredeti előirányzathoz képest 1,0%-kal nőtt, a 2003. évi tényleges támogatáshoz viszonyítva 4,5%-kal csökkent. A fejezet előirányzatai év közben egyrészt a központi intézkedések, másrészt a saját hatáskörben végrehajtott módosítások miatt változtak. Az előirányzat-csökkentés -334,9 millió forinttal, a létszámcsökkentés egyszeri többletkiadásainak támogatása +317,2 millió forinttal érintette eredeti előirányzatait. Ezen kívül más tárcáktól (FVM, MTA, ESzCsM, BM és MeH) konkrét programokra vett át támogatást, összesen 142,2 millió forintot. Feladatait a módosított előirányzat keretein belül maradéktalanul teljesítette.

A védelem költségvetési szervi és szakmai fejezeti kezelésű kiadásai a 2004. évben összesen 257,2 milliárd forintot tettek ki, mely 0,4 milliárd forinttal (0,1%-kal) alacsonyabb az előző év hasonló szerkezetű kiadásainál. A támogatások összege 23,9 milliárd forinttal nőtt, mely 9,4% emelkedést jelent.

A Honvédelmi Minisztérium fejezet működési és szakmai kezelésű kiadása - mely tartalmazza a más funkcióba nem sorolt igazgatási, felsőoktatási, egészségügyi, igazságszolgáltatási, valamint a kormányzati frekvencia működtetésével kapcsolatban felmerült 44,0 milliárd forint összegű kiadásokat - 256,9 milliárd forint volt.

A NATO definíciónak megfelelő védelmi költségvetési szervi és szakmai fejezeti kezelésű kiadások 343,6 milliárd forintot tettek ki, mely a GDP 1,68%-ának felel meg. Ezen kiadások tartalmazzák a Honvédelmi Minisztérium 300,9 milliárd forint, a BM Határőrség 42,0 milliárd forint, valamint az egyéb védelmi kiadások címén (hadiipari kapacitások fenntartása, hadiipari technológia-korszerűsítő beruházások támogatása, légi riasztási rendszer fenntartási feladatai, ország-mozgósítási feladatok végrehajtása, K-600-as hírrendszer működtetése) 0,7 milliárd forint összegű teljesítését.

Az igazságszolgáltatási funkcióba tartozó szervek és fejezeti kezelésű előirányzatok kiadásai mintegy 100 milliárd forintot tettek ki 2004-ben, ami közel 27 milliárd forinttal (36,5%-kal) magasabb a 2003. évi teljesítésnél. Ez - hasonlóan az előző évek tendenciáihoz - átlagos növekedésnek felel meg. A 92,7 milliárd forintos támogatás 37%-kal, míg az 8,4 milliárd forintot kitevő bevétel 18%-kal növekedett az előző évihez képest.

A kiadások több mint 70%-a a Bíróságok, közel 30%-a pedig a Magyar Köztársaság Ügyészsége fejezetnél jelenik meg. Előbbinél 18,0 milliárd forintot (35%-ot), utóbbinál 7,0 milliárd forintot (33%-ot) tett ki a növekedés. A támogatás 16,1 milliárd forinttal (33%) és 7,4 milliárd (37%) forinttal haladta meg az előző évi teljesülést. A saját bevételek alakulása nem volt egységes a két fejezetnél: míg a Bíróságoknál 23%-kal magasabb, addig az Ügyészségeknél 20%-kal alacsonyabb összegben teljesültek, mint 2003-ban. A kiszámíthatatlanságot mutatja, hogy bár az eredeti előirányzatot mindkét fejezet túlteljesítette, a változás iránya az előző évi tendenciához képest ellentétes.

A költségvetési támogatás megnövekedett összege a Bíróságoknál 514 millió forint, az Ügyészségeknél 92 millió forint összegben biztosította a négyszintű ítélkezés újabb állomásaként megvalósuló debreceni és győri ítélőtáblák és fellebbviteli főügyészségek létszámfeltöltésének, működésének, valamint az első felszerelések kiadásainak forrását. Többlettámogatás szolgált az igazságügyi és az ügyészségi alkalmazottak két ütemben történő illetményemelése szintrehozásának, valamint a köztisztviselőkével azonos bérszínvonal biztosításából adódó többletkiadások fedezetéül. A támogatási többlet mindkét fejezetnél épületrekonstrukciós munkálatok elvégzését, biztonságtechnikai berendezések beszerzését, infrastrukturális fejlesztéseket tett lehetővé. Folytatódtak a PHARE támogatásból megvalósuló, az európai uniós követelményekhez igazodó informatikai rendszer-fejlesztések. A Bíróságok támogatási növekménye továbbá az Üvegzseb törvény és a Jogi segítségnyújtásról szóló törvény végrehajtása miatti többletek finanszírozását is lehetővé tette.

A büntetés-végrehajtási igazgatás és működtetés funkcióhoz az Igazságügyi Minisztérium fejezet kiadásainak mintegy háromnegyedét kitevő büntetés-végrehajtás intézményrendszere, s a hozzá kapcsolódó fejezeti kezelésű előirányzatok tartoznak. A büntetés-végrehajtás - központi beruházás nélküli - kiadásai 2004-ben 38,5 milliárd forintot tettek ki, ami több mint 5%-kal magasabb a 2003. évi 36,5 milliárdos értéknél. A támogatás 33,2 milliárdról 35,0 milliárd forintra, a bevétel 3,6 milliárdról 4,0 milliárd forintra nőtt.

A támogatási növekmény fedezte a közalkalmazottak és a hivatásos állomány illetményemelését, ez utóbbi jogviszonyú foglalkoztatottak esetében az illetmény-kiegészítés mértékének 5%-os emelését is, az idegennyelv-tudási pótlék mértékének növekedését, valamint a hivatásos állomány 2003. évben elmaradt ruházati utánpótlási illetmény kifizetését.

2004. júniusában átadásra került az új, 214 fő befogadóképességű Veszprém Megyei Büntetés-végrehajtási Intézet, s PPP-finanszírozás keretében megkezdődött két, egyenként 700 férőhelyes intézet kialakítása.

A rendelkezésre álló források fedezték továbbá a rendeltetésszerű működés költségeit, a fegyveres testületek kedvezményes nyugellátásának kiadásaihoz való hozzájárulást, a fogvatartottakat foglalkoztató gazdasági szervezetek támogatását, valamint a börtönkörülmények javítását célzó PHARE program lebonyolítását.

A rend- és közbiztonsági funkciót ellátó szervezetek 2004. évi kiadása mintegy 247,4 milliárd forint volt, ami 8,3 milliárd forinttal (3,4%-kal) több mint 2003-ban. A kiadások 96,0%-át (237,6 milliárd forint) támogatás finanszírozta. A bevételek csak kis mértékben, 1,5%-kal emelkedtek.

A Rendőrség és a Határőrség a racionálisabb gazdálkodás és hatékonyabb pénzügyi követelmények érvényesítése érdekében szervezeti korszerűsítést hajtott végre. Mindkét szerv támogatása kisebb mértékben emelkedett, melynek eredményeként javult a rendőri munkavégzés színvonala (pl. nagyobb közterületi jelenlét, hatékonyabb lett a szervezett bűnözés elleni küzdelem), a Határőrségnél létszámfejlesztés valósulhatott meg a többletforrások terhére. A Rendőrség új feladatként látta el a sportrendezvények biztosítását.

2004-ben új, Schengen Alap nevű jogcímmel bővült a BM fejezet költségvetése, mely az Európai Unió által a külső határokon a schengeni követelményeknek megfelelő határforgalmi- és határőrizeti fejlesztésekre elkülönített keret. A Bizottságnál elhúzódó döntés-előkészítési eljárás miatt az Alap felhasználása azonban csak a 2005-2006. években várható. Hazai forrás terhére a Határőrség és a VPOP 2004-ben folytatta határátkelőhely- és a határellenőrzéshez szükséges eszközfejlesztéseket.

Jelentősebb mértékben csökkentek a közbiztonsági és közigazgatási, valamint a lakáscélú beruházások.

A Polgári Nemzetbiztonsági Szolgálatok feladatai között minden korábbinál nagyobb szerepet kaptak a terrorizmus elleni küzdelemből adódó feladatok, az idevonatkozó kormányhatározatok ehhez többlettámogatást adtak és létszámbővítést tettek lehetővé.

A tűzvédelemre a központi szervek 2004-ben mintegy 15,0 milliárd forintot használtak fel, azaz 14,4%-kal többet, mint 2003-ban. Ezt a bevételek növekedése mellett (23,8%) 2,5 milliárd forint összegű többlettámogatás tette lehetővé, melyet az OKF katasztrófavédelmi eszközök beszerzésére használt fel.

Jóléti funkciók

A felsőoktatás működési és intézményi felhalmozási kiadása (az intézmények valamennyi funkciót tartalmazó, valamint a fejezetek központi felsőoktatási kiadása) az előző évi teljesítéshez képest (348,6 milliárd forint) 354,6 milliárd forintra, mintegy 5,9 milliárd forinttal (1,7%) nőtt. Ezen belül a támogatás 189,8 milliárd forintra (7,2 milliárd forinttal, 3,6%) csökkent, a bevétel 170,8 milliárd forintra (16,3 milliárd forinttal, 10,5%) emelkedett. E funkcióhoz a felsőoktatási intézmények képzési és fenntartási feladatait, intézményi infrastrukturális fejlesztéseit, a hallgatók juttatásait, egyéb ösztöndíjakat, felsőoktatási szakmai fejlesztéseket, továbbképzéseket biztosító előirányzatok tartoznak. Itt jelennek meg továbbá egyes K+F célú forrásokból felsőoktatási intézmények által elnyert összegek is.

A kiadások emelkedése a hallgatói juttatások és a nem állami felsőoktatás támogatásának, a felsőoktatás informatikai fejlesztésére fordított költségvetési források, valamint az intézményi bevételek növekedésének eredménye.

Az egyéb oktatás funkciót alkotó oktatási intézmények, háttérintézmények, regionális átképző központok, közalapítványok, egyes központi köz- és felsőoktatási, szakképzési feladatok, PHARE programok működési kiadása az előző évi teljesítéshez képest (44,8 milliárd forint) 38,0 milliárd forintra, mintegy 6,8 milliárd forinttal (15,2%) csökkent. A támogatás 26,2 milliárd forintra (2,1 milliárd forinttal, 7,4%) csökkent. A kiadások csökkenését a korábban e funkcióba sorolt feladatok átsorolása, az Oktatási Minisztérium oktatási háttérintézményeinek átszervezéséből adódó megtakarítás indokolja. A kiadások alacsonyabb szintje és a bevételek 4,2 milliárd forintos (25,8%-os) csökkenése döntő részben a NIIF Iroda más funkcióba történő átsorolásának eredménye.

A kulturális tevékenységekre és szolgáltatásokra fordított 2004. évi tényleges működési valamint szakmai célok kiadása 67,9 milliárd forint, ami előző évi teljesített kiadáshoz viszonyítva 1,6 milliárd forinttal (2,5%) több. A saját bevételek 10,7 milliárd forintban realizálódtak, ami a 2003. évihez képest 21,8%-os növekedést jelent. A 2004. évi tényleges támogatás 58,6 milliárd forint, amely 2,3 milliárd forinttal (3,7%) kevesebb az előző évinél. A támogatás 10 költségvetési fejezetnél került felhasználásra, döntő része a Nemzeti Kulturális Örökség Minisztériumánál.

A filmszakmai támogatásokra 5,4 milliárd forint került felhasználásra. A közhasznú társaságok közhasznú feladatinak ellátását 4,7 milliárd forint biztosította, melyen túl a Nemzeti Színhát Rt. támogatására 1,7 milliárd forint szolgált.

Az állami múzeumok látogatásának ingyenessé tétele nagy jelentőségű volt, tapasztalatainak elemzése a következő évben várható. Kiemelt fontosságúnak tekinthető a nagy nemzetközi és hazai kiállítások szervezése. A helyi önkormányzatok kulturális feladatainak ellátásához 1,2 milliárd forint többlettámogatásban részesültek.

A társadalombiztosítási és jóléti szolgáltatások funkció kiadása 124 966,3 millió forint, mely 74,6%-kal haladja meg a 2003. évi teljesítést. A támogatás 147 743,6 millió forint (növekedés előző évihez képest 92%) a bevétel 1776,2 millió forint volt.

A funkción belüli kiadások között a legjelentősebbek:

- a hivatásos katonák nyugellátásával kapcsolatos kiadásokhoz történő hozzájárulás,

- a szociális célú humánszolgáltatások normatív támogatása,

- hadigondozásról szóló törvényből adódó feladatok, kiadások,

- az energiagazdálkodási célelőirányzat.

Az energiagazdálkodási célelőirányzat (65 819,4 millió forint támogatás) a földgázellátásról szóló 2003. évi XLII. törvény alapján a háztartási földgázfogyasztók kedvezményes gázellátásának fedezetét biztosítja. A kedvezményes gázellátás kiterjed a vezetékes propán-bután fogyasztókra, valamint a földgáz alapú lakossági távfűtésre is.

A támogatás növekedésének oka a fentieken kívül, hogy a 2004. évben új programként belépő Köztársasági Esélyegyenlőségi programhoz, a Nemzeti Civil Alapprogramhoz a költségvetés jelentős, összességében 9678,7 millió forint költségvetési támogatást biztosított.

A sport és szabadidős tevékenységekkel és szolgáltatásokkal kapcsolatos feladatok összes támogatása 2004-ben 14 867,4 millió forint volt, az összkiadás 16 423,5 millió forint. A bevételek 2584,8 millió forintot mutatnak.

A támogatási összeg négy költségvetési fejezet között oszlik meg, ennek meghatározó részét a kormányzati struktúrában bekövetkezett változások miatt az Ifjúsági, Családügyi, Szociális és Esélyegyenlőségi Minisztérium (korábbi: Gyermek- Ifjúsági- és Sportminisztérium) fejezeti kezelésű előirányzatai tartalmazzák. Az államháztartási törvény felhatalmazása alapján kötött fejezetek közötti megállapodás szerint 2004-ben a sporttal kapcsolatos fejezeti kezelésű előirányzatokat továbbra is XXIV. fejezet tartalmazza.

A 2004. évi nyári olimpiai játékokon való részvételhez jelentős költségvetési támogatás került biztosításra. A sporttörvényből adódóan új feladatként jelentkezett a Nemzet Sportolója címhez tartózó járulék fedezetének biztosítása, illetve a 2006. évi Úszó EB-vel kapcsolatos létesítmény-fejlesztés előkészítése. 2003. évihez képest közel 50%-kal emelkedett a iskolai, diák és felsőoktatási sportfeladatok támogatása. A korábbi évek programjainak folytatásához is forrást biztosított a költségvetés.: pl Forma-1 Magyar Nagydíj támogatása, utánpótlás-nevelési feladatok, doppingellenes feladatok, fogyatékosok sportjának fejlesztése, szabadidősport támogatása, sportegyesületek, szövetségek támogatása stb.

2003. évihez hasonlóan tovább folytatódott a gyermek és ifjúsági programok támogatása a határon túli fiatalok támogatását is beleértve. Továbbra is a legnagyobb hangsúly a táboroztatási feladatok támogatására helyeződött.

Az Európai Unióhoz való csatlakozás programjai között folytatódtak az Esélyegyenlőség biztosítása a fogyatékkal élők számára, illetve a Kábítószerügyi Információs Szolgáltató Irodák létrehozásának támogatását szolgáló programok összességében 429,6 millió forint támogatás biztosításával, mely az előző évi támogatás három és félszerese.

Az egészségügyi funkcióhoz tartozó kiadások 2004. évi teljesítése 162 826,6 millió forint, mely kis mértékben növekedett az előző évihez képest (2%). A bevétel 108 027,5 millió forintra teljesült (az előző évihez képest 26%-kal magasabban), a támogatás 47 038,6 millió forint volt.

Az egészségügyi funkción belül a kórházi tevékenységek és szolgáltatások, valamint a közegészségügyi tevékenységek és szolgáltatások funkciónak van meghatározó szerepe.

A kórházi tevékenységek és szolgáltatások funkció kiadásainak részaránya az összes F.05 funkció kiadásainak 67,5%-a. Ide tartoznak az Egészségügyi Minisztériumhoz, a Gazdasági és Közlekedési Minisztériumhoz, a Honvédelmi Minisztériumhoz, a Belügyminisztériumhoz tartozó alapvetően fekvőbetegellátást végző egészségügyi intézmények, valamint Országos Mentőszolgálat. Nem tartoznak azonban ide az egyetemi klinikák, mivel e módszertan ezen intézményeket egységesen az oktatási funkció alá tartozónak tekinti.

A közegészségügyi tevékenységek és szolgáltatások funkció alatt az Állami Népegészségügyi és Tisztiorvosi Szolgálat, valamint az Országos Vérellátó Szolgálat intézményei találhatók. E funkció tartalmazza a PHARE programokat, illetve a parlagfű elleni védekezés programját is.

Gazdasági funkciók

Tüzelő- és üzemanyag, valamint energiaellátási feladatok funkció (Műszaki Biztonsági Főfelügyelet, Magyar Energia Hivatal, Országos Atomenergia Hivatal) kiadási előirányzata 6,6 milliárd forint volt, ami az előző évinél 1,1 milliárd forinttal (20,6%) magasabb. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - saját bevételből (6,1 milliárd forint) látták el, ami az előző évihez képest 1,0 milliárd forinttal (18,7%) nőtt. Költségvetési támogatásuk (Országos Atomenergia Hivatal 0,44 milliárd forint, PHARE és nukleáris biztonsági programok 0,48 milliárd forint), az előző évihez képest 0,07 milliárd forinttal (12,5%) emelkedett.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 250,7 milliárd forint volt, ami 68,4 milliárd forinttal (37,5%-kal) nőtt a 2003. évi teljesítéshez képest. A saját bevétel 52,1 milliárd forint, ez nagyságrendileg megegyezik az előző évivel. A támogatás 201,3 milliárd forint, ami 68,7 milliárd forinttal (51,8%-kal) meghaladja az előző évit.

A kiadási és támogatási előirányzatok fenti növekménye döntően az agrárgazdaság segítését szolgáló folyó kiadások és jövedelem-támogatások, valamint fejlesztési típusú támogatások jogcímein jelentkezett. Ezen túlmenően jelentős többletként jelentkezett az EU Kifizető Ügynökség feladatait ellátó Mezőgazdasági és Vidékfejlesztési Hivatal intézményhálózata kiépítésének befejezése és működésének teljes feladatkörben való megkezdése, a folyamatban lévő 22 db PHARE program előrehaladásának kiadásai.

A közlekedési és távközlési tevékenységeket és szolgáltatások funkció kiadása 412,7 milliárd forint, bevétele 87,3 milliárd forint, támogatása 321,2 milliárd forint volt. Összességében a kiadás a 2003. évi teljesítéshez képest 160,0 milliárd forinttal (63,3%), a bevétel 24,8 milliárd forinttal (39,7%), a támogatás pedig 109,3 milliárd forinttal (51,6%) nőtt.

A gyorsforgalmi úthálózat program 87,8 milliárd forinttal, az útfenntartási és fejlesztési feladatok 26,7 milliárd forinttal, a vasúthálózat-fejlesztések és pályarehabilitációs feladatok 5,6 milliárd forinttal, az informatika kormányzati támogatása, valamint az információs infrastruktúra fejlesztése összességében 2,4 milliárd forinttal növelte a kiadási és támogatási főösszegeket.

A bevételek 24,7 milliárd forintos növekedése döntően az ISPA, a Kohéziós Alap, az EIB hitelekből megvalósuló út- és pályarehabilitációs projektek 16,3 milliárd forintos, a HungaroControl Magyar Légiforgalmi Szolgálat 4,2 milliárd forintos, a Hírközlési Intézmények 2,9 milliárd forintos, valamint a Közlekedési Felügyeletek 1,8 milliárd forintos többletbevételeiből tevődik össze.

A bányászat és ipar feladatait végző intézmények (Magyar Geológiai Szolgálat, Magyar Bányászati Hivatal, Szénbányászati Szerkezetátalakítási Központ) 2005. évi kiadása 4,1 milliárd forint, bevétele 2,2 milliárd forint, költségvetési támogatása 2,0 milliárd forint amely összeg az intézmények geológiai és bányászati hatósági engedélyezési, felügyeleti feladatainak forrását biztosítja. Az előirányzatok az előző évihez képest minimális mértékben csökkentek.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 232,8 milliárd forint, ami 20,2 milliárd forinttal (9,5%-kal) haladja meg a 2003. évi teljesítést. A bevételek 138,0 milliárd forintos előirányzata 55,5 milliárd forinttal (66,5%-kal) haladja meg az előző évit, miközben a támogatások 98,7 milliárd forintos összege 28,0 milliárd forinttal (38,4%) csökkent az elmúlt időszakhoz viszonyítva.

A kiadások növekedése döntően a térség- és település felzárkóztatás, terület- és régiófejlesztés feladatainak, a határon átnyúló CBC, valamint a gazdasági és szociális kohézió erősítése PHARE programoknak, továbbá a munka világát és a munkaerőpiac fejlesztését szolgáló forrásoknak a növekedéséből adódott.

A környezetvédelem intézményi és ágazati célfeladatainak kiadása 70,4 milliárd forint volt, ami az előző évi teljesítéshez képest 16,0 milliárd forinttal (27,9%) növekedett. A 16,3 milliárd forintos bevétel 7,0 milliárd forinttal (67,4%), az 52,9 milliárd forintos támogatás 3,9 milliárd forinttal (7,8%) magasabb az előző évinél.

A kiadásnövekedés jelentős részét (9,1 milliárd forint) az előző évi maradvány felhasználásával az ISPA támogatással megvalósuló szennyvíz- és csatorna hálózatok, hulladékkezelő rendszerek fejlesztése, a balatoni regionális vízközmű-hálózat, a Mosoni-Duna fejlesztéssel, a Szigetköz térség rehabilitációjával kapcsolatos programok, valamint új előirányzatként Szeged, Szolnok, Duna-Tisza köze, Sajó-Bodva völgyi hulladék-gazdálkodási rendszereknek és Sopron, Pécs városok csatornázási, szennyvíztisztítási programjainak többletkiadásai (3,1 milliárd forint) teszik ki.

A többletbevételeket alapvetően a természetvédelmi területi szervek (1,6 milliárd forint), a regionális és térségi hulladékgazdálkodási programok (2,8 milliárd forint), valamint a környezetvédelmi PHARE fejlesztésekből megvalósuló (1,0 milliárd forint) bevételek alkotják.

A 3,9 milliárd forintos támogatási többlet a környezetvédelmi- és vízügyi célelőirányzat feladatainak megvalósítását segítette.

Az egyházak és a társadalmi önszerveződések, pártok támogatása

Az egyházak tevékenységének támogatására - a személyi jövedelemadó 1%-os rendelkezésére épülő egyházi alapintézmény-működési támogatásra, a hitoktatók díjazására, a kistelepüléseken egyházi szolgálatot teljesítők jövedelempótlékára és az egyházak nemzetközi tevékenységének támogatására - 2004-ben 16,6 milliárd forintot fordított a központi költségvetés. Ez az összeg 1,7 milliárd forinttal több, mint az ugyanezen célokra fordított 2003. évi támogatás. A növekedés döntően az alapintézmény-működési támogatás előirányzatánál következett be.

További 9,8 milliárd forint központi költségvetési támogatást jelentett az átadásra nem került ingatlanok után kifizetett járadék (7,4 milliárd forint), valamint az egyházi kulturális örökség értékeinek rekonstrukciói és egyéb beruházások (2,4 milliárd forint).

A társadalmi önszerveződések - társadalmi és szakmai szervezetek - számára a 2004. évi költségvetés egyes fejezeteinél címzetten, illetve pályázati formában 6 548,2 millió forint szétosztását biztosította, míg alapítványok és közalapítványok címzetten a központi költségvetésből összesen 21 962,1 millió forintot kaptak. A civil szervezetek a Nemzeti Civil Alapprogramból 6 978,2 millió forint pályázati formában szétosztott támogatást kaptak.

A személyi jövedelemadó 2003. évi befizetéseinek 1%-os rendelkezései nyomán 2004 őszén 23 250 kedvezményezett egyesület, alapítvány, közalapítvány és kulturális tevékenységet végző szervezet összesen 6 985,7 millió forint költségvetési támogatáshoz jutott. Az Országgyűlés által meghatározott kiemelt parlagfűmentesítési program feladatainak támogatásáról közel 170 ezer adózó rendelkezett 1085,0 millió forinttal.

Az országos kisebbségi önkormányzatok részére címzetten a 2004. évi költségvetési törvényben megtervezett előirányzat, összesen 870,2 millió forint támogatás került biztosításra. A kisebbségi önkormányzatok feladatainak ellátására alapvetően pályázat útján a Magyarországi Nemzeti és Etnikai Kisebbségekért Közalapítványnál (MEH fejezet: 391,0 millió forint), nemzeti és etnikai kisebbségi szervezetek támogatása előirányzataként az Országgyűlés fejezetében (110,0 millió forint), oktatási célú támogatásként az Oktatási Minisztériumnál (etnikai kisebbségi feladatok támogatása - 244,0 millió forint és nemzetiségi feladatok támogatása - 378,6 millió forint), a kulturális feladatok megvalósításához pedig a Nemzeti Kulturális Örökség Minisztériumánál (35,9 millió forint) állt rendelkezésre költségvetési támogatás.

Külön figyelmet érdemel, hogy a romák társadalmi integrációjának elősegítése érdekében számos programhoz a Roma koordinációs és intervenciós keret (MEH fejezet: 68,5 millió forint), a roma kulturális alap (MEH fejezet: 134,1millió forint), a diszkrimináció ellenes program (MEH fejezet: 364,3 millió forint), az Országos Cigány Információs és Művelődési Központ Kht. működtetésével (NKÖM fejezet: 31,9 millió forint) előirányzaton és a Magyarországi Cigányokért Közalapítvány (1135,0 millió forint) útján állt rendelkezésre költségvetési támogatás.

A pártok a párttörvénynek megfelelően, a választási eredményeik alapján jutottak költségvetési támogatáshoz: a 7 párt összesen 2 548,9 millió forinthoz.

Humánszolgáltatások normatív támogatása

A szociális, a köz- és a felsőoktatási feladatokat ellátó intézményt fenntartó egyház, társadalmi szervezet, alapítvány, közalapítvány, országos kisebbségi önkormányzat, közhasznú társaság, gazdasági társaság és e feladatokat főtevékenységként végző egyéni vállalkozók az általuk nyújtott humánszolgáltatásokhoz normatív állami hozzájárulásban részesültek.

Az egyházi és az alapítványi fenntartású felsőoktatási intézmények 2004-ben 6 933,0 millió forint normatív támogatást hallgatói létszám képzési többlete elnevezéssel kaptak az Oktatási Minisztériumtól. Az egyházi felsőoktatási intézmények hitéleti képzésére 2 135,0 millió forint volt fordítható.

A humánszolgáltatások nem költségvetési intézményi formában történő normatív támogatására az Oktatási Minisztérium 63,3 milliárd, míg az Egészségügyi, Szociális és Családügyi Minisztérium 18,6 milliárd forintot fordított. A támogatottak létszámának és összegének szektoronkénti (egyházi, alapítványi és egyéb) megoszlását a mellékletben táblázat mutatja be.

Mind a közoktatási, mind a szociális feladatokat ellátó egyházi intézmények, mind a közoktatási feladatokat ellátó, országos kisebbségi önkormányzatok által fenntartott intézmények a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban „valós oktatott” tanulónként - kiszűrve a duplázódásokat - 133 827 forint/fő/évben írta elő, a szociális ellátásban pedig a megállapított normatíva 48,0%-ában. Kiegészítő támogatásra összesen a közoktatásban 14,0 milliárdot, a szociális ellátásban 3,1 milliárdot fordítottak.

Az egyházi intézményfenntartók esetében a kiegészítő támogatás teljesítésénél az eltérés rendezésére - az önkormányzati tervezett és tényleges adatok ismeretében - az éves költségvetés végrehajtásáról szóló törvényben került sor. A 2004. év végén elfogadott, megelőző évről szóló zárszámadási törvény alapján az egyházi közoktatási intézmények kiegészítő támogatására 1408,9 millió forint került pótlólag kiutalásra.

Agrár- és vidékfejlesztési támogatások

Az agrár- és vidékfejlesztési támogatások jogcímre a költségvetési törvény a mezőgazdasági termelőknek 2004-ben összesen 154 150,0 millió forintot biztosított, melyet az Európai Uniós források 136 162,3 millió forinttal egészítettek ki. Így együttesen 290 312,3 millió forintos támogatás állt a termelők rendelkezésére.

Ebből a költségvetési törvényben, a Földművelésügyi és Vidékfejlesztési Minisztérium fejezetben összesen 181 524,8 millió forint szerepelt, melyből a központi költségvetési támogatás 150 165,0 millió forint, az EU-s bevétel pedig 31 359,8 millió forint. Az átcsoportosítások, zárolások, illetve az előző évi maradványok előirányzatosítása következtében a Földművelésügyi és Vidékfejlesztési Minisztérium fejezetben lévő kifizethető forrás összesen 154 796,2 millió forintra emelkedett, melyből ténylegesen 144 116,5 millió forintot folyósítottak. Ebből közel 91 milliárd forintot a Folyó kiadások és jövedelemtámogatásokra, illetve közel 27,5 milliárd forintot pedig Fejlesztési típusú támogatásokra fizettek ki.

A Földművelésügyi és Vidékfejlesztési Minisztérium fejezetben szereplő előirányzatokon túl 2004-ben az egységes területalapú támogatásokra és agrárpiaci célokra 12,8 milliárd forint került folyósításra a Kincstári Egységes Számláról, amelyet az EU utólag megtérít.

2.6.9. Támogatási célelőirányzatok

A 2004. évi költségvetésről szóló 2003. évi CXVI. törvény 18. § (1) bekezdése tételesen meghatározta azokat a fejezeti kezelésű előirányzatokat, melyekhez valamilyen központosított bevétel kapcsolódott. Ezek az ún. támogatási célprogramok 2004-ben már nem önálló soron, hanem a szakmai fejezeti kezelésű előirányzatok között jelentek meg a központi költségvetés mérlegében.

A terület és régiófejlesztési célelőirányzat a 2003. évi térség- és település-felzárkóztatási célelőirányzat, kistérségi támogatási alap, és vállalkozási övezetek támogatása célelőirányzatok összeolvadásából jött létre 2004-ben. A célprogram eredeti 21,3 milliárd forintos előirányzatából a zárolások nyomán 6,6 milliárd forint került elvonásra, ugyanakkor a forrásokat kiegészítette a Munkaerőpiaci Alap által a költségvetési törvény 64. § (1) bekezdése értelmében a hátrányos és leghátrányosabb helyzetű térségek felzárkóztatása érdekében a célelőirányzat részére átadott 810 millió forint. A rendelkezésre álló keretből a célelőirányzat felhasználásának részletes szabályairól szóló 90/2004. (IV. 25.) Korm. rendelet alapján 11 192 millió forint került decentralizálásra, ennek, illetve a Munkaerőpiaci Alaptól származó forrásnak a felhasználásáról teljes egészében a regionális fejlesztési tanácsok döntöttek. A decentralizált keretet elsősorban az elmaradott térségek és települések gazdasági fejlődését segítő munkahelyteremtő és -megőrző beruházások támogatására, a gazdaságfejlesztéssel összefüggő termelő és humán infrastruktúra erősítésére fordították. Az előirányzat központi kerete az Országos Cigány Önkormányzat kiegészítő támogatására, a kistérségi szociális felzárkóztatási program folytatására, valamint az előirányzat működtetésével kapcsolatos kiadásokra biztosított forrást, pályázat kiírására a központi keret terhére 2004-ben nem került sor. A célelőirányzat tárgyévi 22,7 milliárd forintos kiadása valamelyest meghaladta az eredeti előirányzatot, amit az előző évi maradvány és a realizált többletbevétel felhasználásával lehetett teljesíteni.

A beruházás-ösztönzési célelőirányzat tárgyévi 15,2 milliárd forintos kiadása nem érte el az eredetileg tervezettet (93%). Az előirányzatból 411 millió forint került átadásra a Miniszterelnökség fejezet gazdasági és szociális kohézió erősítése célelőirányzat javára, az elektronikus kereskedelem mint a KKV fejlesztés eszköze című PHARE projekt kapcsán, illetve 1078 millió forintot különítettek el a legkedvezőtlenebb helyzetű megyék és kistérségeik felzárkóztatására. 2004-ben is folytatódtak a célelőirányzatból a SMART Hungary pályázati rendszer keretében elnyerhető támogatások. A SMART-2004-5 Környezetvédelmi központú technológiaváltás támogatása pályázat célja a fenntartható fejlődés érdekében a káros környezeti hatások csökkentése, a hulladékszegény és energiatakarékos technológiai rekonstrukciók ösztönzése volt, a pályázat keretében megítélt támogatások nagysága megközelítette a 3 milliárd forintot. A SMART-2004-6 Innovációs és tudományos központok kialakítása, tevékenységi körük és szolgáltatásaik fejlesztése pályázatban megítélt támogatás összege 102 millió forintot tett ki. 2004-től a célelőirányzat által korábban finanszírozott egyes - az EU által is támogatott - pályázati célok átkerültek a Gazdasági Versenyképesség Operatív Program beruházás-ösztönzés prioritásába. A pályázaton kívüli felhasználási célok közül kiemelendő a hazai pályázatok közreműködő szervezeteinek díjazása, illetve a befektetési és exportösztönzési tevékenységet végző szervezet, az ITDH finanszírozása. A beruházás-ösztönzési célok elérése, a külföldiek befektetéseinek növelése érdekében költségvetési törvény lehetővé tette, hogy a nemzetgazdaság szempontjából kiemelkedő jelentőségű beruházások egyedi támogatása során a Kormány jóváhagyásával a célprogram előirányzata túlléphető legyen. Erre azonban - tekintettel, hogy a nagyberuházók részére történt kifizetés csupán 983 millió forint volt - 2004-ben nem került sor.

Az útfenntartási és fejlesztési célelőirányzat terhére a 2050/2004. (III. 11.) Korm. határozat és a 2162/2004. (VII. 5.) Korm. határozatok alapján zárolt összesen 17 milliárd forintból a 2218/2004. (VIII. 30.) Korm. határozat keretében 9,8 milliárd forint feloldásra került, a fennmaradó részt elvonták. A feloldást az AKA Rt. részére a 2004. július-decemberi időszakra kifizetendő rendelkezésre állási díj fedezetének előteremtése indokolta. A célelőirányzat tárgyévi 85,4 milliárd forintos kiadása megközelítette a törvényi előirányzatot (98%). A kiadások elsősorban az állami tulajdonú országos közúthálózat üzemeltetésére, fenntartására, rekonstrukciójára biztosítottak forrásfedezetet.

Az energiagazdálkodási célelőirányzat a földgázellátásról szóló 2003. évi XLII. törvény 50. §-ában foglaltaknak megfelelően a lakossági földgáz árkompenzáció finanszírozását szolgálta. A háztartási fogyasztók számláján jóváírásként megjelenő ellentételezés fedezetét a MOL Rt. által a célelőirányzat javára teljesített befizetések biztosították. A célelőirányzat felhasználásának részletes szabályait, a kedvezményes gázellátás igénybevételének módját törvényi felhatalmazás alapján a 113/2003. (VII. 29.) Korm. rendelet és az 50/2003. (VIII. 14.) GKM rendelet rögzítette. 2004-ben a lakossági fogyasztók összesen 43,8 milliárd forint összegű kompenzációban részesültek. Ez 26%-kal haladta meg az eredeti előirányzatot, amit az előző évi maradvány felhasználásával lehetett teljesíteni. A 2004. évet a célelőirányzat 31,1 milliárd forintos maradvánnyal zárta, amelynek felhasználása 2005. április végéig megtörtént.

A környezetvédelmi és vízügyi célelőirányzat - a korábbi párhuzamos támogatások megszüntetése céljából - a 2003. évi környezetvédelmi alap célfeladatok és vízügyi célelőirányzat összeolvadásából jött létre 2004-ben. A célelőirányzat a környezetkímélő gazdasági szerkezet kialakításának ösztönzését, a környezeti ártalmak megelőzését, csökkentését, felszámolását, illetve a védett természeti értékek, területek megőrzését szolgálta. A célprogramból finanszírozták továbbá az önkormányzati beruházások támogatását (vízellátási, szennyvíz-elhelyezési beruházások), valamint a vízügyi állami alapfeladatok ellátását (vízkárelhárítási létesítmények működtetése és fenntartása). A tényleges 31,2 milliárd forintos kifizetés elmaradt az eredetileg tervezettől (85%) melynek oka - a zárolások miatti 816 millió forintos elvonáson túl - a 2004. évi kifizetések egy részének 2005-re történt átütemezése volt.

A nemzeti és kulturális értékek létrehozásának, megőrzésének, valamint hazai és határon túli terjesztésének támogatásával kapcsolatos feladatokat - részben - a nemzeti kulturális alapprogram finanszírozta a 2004. évben. A kulturális járulék - mely a költségvetés központi bevételét képezte - 7,8 milliárd forintos összege 12%-kal elmaradt a tervezettől. Az alapprogram tárgyévi 9 milliárd forintos kiadása lényegében megegyezett a törvényi előirányzattal. A beadott 14 889 db pályázatból 8 133 db pályázat részesült változó mértékű, átlagosan 60%-os támogatásban.

Az informatikai, hírközlési fejlesztési programokat, támogatásokat a zárolás miatti elvonás 6,4 milliárd forintos összegben sújtotta. Ennek ellenére a célelőirányzat 2004. évi 34,1 milliárd forintos kiadása több mint másfélszerese volt a törvényi előirányzatnak, melyre az előző évi maradvány-felhasználás nyújtott lehetőséget. A célprogram felhasználási jogcímei közül kiemelendő a Közháló Programra fordított 5,9 milliárd forint, a középiskolai multimédiás prezentációs eszközök beszerzésére elköltött 3,3 milliárd forint, illetve a Nemzeti Digitális Adattár létrehozásával kapcsolatban kifizetett 1,5 milliárd forint. A célelőirányzat biztosított fedezetet - a lakossági Internet elterjedést ösztönző - a szolgáltatási díj egy részének átvállalására is.

2.7. Elkülönített állami pénzalapok támogatása

Az elkülönített állami pénzalapok 2004-ben összességében 15,9 milliárd forint költségvetési támogatásban részesültek. Az atomenergiáról szóló 1996. évi CXVI. törvény 64. § (2) bekezdése rendelkezése értelmében a Központi Nukleáris Pénzügyi Alap értékállóságának biztosítása érdekében 3,3 milliárd forint támogatás lett előirányozva. A teljesített támogatás összege - a 2004. évi költségvetéséről és az államháztartás hároméves kereteiről szóló 2003. évi CXVI. törvény 48. § (1) bekezdésének 23. pontja értelmében - pedig 3,6 milliárd forint lett. Az államháztartás egyensúlyi helyzetének javításához szükséges Kormány döntés következtében két alap támogatása csökkent, így a Kutatási és Technológiai Innovációs Alap támogatása 12,2 milliárd forint, a Wesselényi Miklós Ár- és Belvízvédelmi Kártalanítási Alapé pedig 0,1 milliárd forint lett.

2.8. Garancia és hozzájárulás a társadalombiztosításhoz

Az államháztartás társadalombiztosítási alrendszerének bevételeit a központi költségvetés évről-évre rendszeresen kiegészíti támogatási célú összegekkel. A 2004-ben az ezekre vonatkozó szabályozás a Magyar Köztársaság 2004. évi költségvetéséről és az államháztartás három éves kereteiről szóló 2003. évi CXVI. törvényben a központi költségvetés és a társadalombiztosítás kapcsolatát meghatározó részben (31. §) jelent meg.

A költségvetési törvény a támogatás összegét 334,1 milliárd forintban határozta meg - ami teljes egészében a Nyugdíjbiztosítási Alap bevételeit gyarapította. A megelőző év eredeti előirányzatához viszonyítva az erre a célra biztosított előirányzat az összes többi bevétel együttes növekedését jelentősen meghaladva, közel 26,0%-kal nőtt. A 2004. évi teljesítés 335,9 milliárd forint volt, 1,8 milliárd forinttal magasabb az előirányzatnál, amit az Egészségbiztosítási Alap részére a költségvetés általános tartalékából származó támogatás magyaráz. Az egyes jogcímek alakulása a következő képet mutatta:

- a magán-nyugdíjpénztárakba átlépett személyek kieső járulékbefizetéseinek pótlására biztosított összeget a költségvetési törvény 168,1 milliárd forintban határozta meg, a teljesítés ugyanakkora volt. Az előző évihez viszonyított növekedés közel 29%;

- az Alap kiegyensúlyozott költségvetésének biztosítására szolgáló és a központi költségvetésben tervezett támogatás előirányzata 144,3 milliárd forint volt, a teljesítés megegyezett ezzel az összeggel. Az előző évihez viszonyított növekedés 24,5%;

- a GYES-ben, a GYED-ben és GYET-ben részesülők után fizetendő nyugdíjbiztosítási járulék előirányzott összege 21,7 milliárd forint, a teljesítés ugyanakkora volt. Ez az előirányzat két részből állt össze. A Pénzügyminisztérium fejezetből történt a GYES és GYET-en lévők utáni megtérítés, melynek nagysága 12,2 milliárd forint volt. A GYED-en lévők utáni megtérítés nagysága az előirányzattal megegyezően 9,5 milliárd forint volt, ez a rész az Egészségügyi Szociális és Családügyi Minisztérium fejezetből származott. A teljes előirányzat és teljesítése mintegy 12,8%-kal haladja meg az előző évi értéket;

- a 2271/2004. (X. 30.) Korm. határozat értelmében a közalkalmazottak bruttó 6%-os keresetnövekedésének biztosítása érdekében 1,8 milliárd forint került jóváhagyásra az Egészségbiztosítási Alap részére a költségvetés általános tartalékából.

Az első két helyen említett támogatási jogcím folyósítása a törvényi előírásoknak megfelelő negyedévenként történt, a harmadikként említett jogcím esetében a folyósításra havonként került sor.

2.9. Helyi önkormányzatok támogatása

A helyi önkormányzatok támogatása 2004. évben összesen 769,0 milliárd forint volt. A nettó finanszírozás körébe vont támogatási jogcímek és a személyi jövedelemadó együttes utalása december végéig 1025,2 milliárd forint volt.

A központosított támogatások 2004. évi együttes pénzforgalma 45,1 milliárd forintban teljesült. A legnagyobb kifizetés a következő jogcímekről történt:

- lakossági közműfejlesztés támogatására 3,5 milliárd forint,

- lakossági víz- és csatornaszolgáltatás támogatására 5,5 milliárd forint,

- a 2003. év jövedelem-differenciálódás mérséklésénél beszámítással érintett önkormányzatok támogatása 5,4 milliárd forint összegben,

- kistérségi fejlesztések és kistérségi társulások ösztönzésére 7,4 milliárd forint,

- a helyi közforgalmú közlekedés normatív támogatása 8,4 milliárd forinttal,

- a létszámcsökkentéssel kapcsolatos kiadások 4,0 milliárd forintos támogatása.

Az önhibájukon kívül hátrányos helyzetben lévő önkormányzatok támogatása címen december végéig 15,8 milliárd forint került kifizetésre.

A címzett és céltámogatások 2004. évi teljesítése 52,2 milliárd forint; a területi kiegyenlítést szolgáló fejlesztési támogatásnál a 12 hónap teljesítése 9,2 milliárd forint volt.

A céljellegű decentralizált támogatásoknál a területfejlesztési tanácsok normatív kerete terhére a 2004. évi átutalás 5,8 milliárd forint volt A vis maior tartalék terhére pedig 796,0 millió forint kifizetés történt.

A Budapest 4-es metróvonal első szakaszának építését szolgáló támogatásból 640,8 millió forint volt az éves teljesítés, mely főleg a szakértői, előkészítői munkálatokat szolgálta.

2.10. Társadalmi önszerveződések támogatása

A társadalmi önszerveződések támogatásának 2004. évi kifizetése 3,7 milliárd forint volt. A nemzeti és etnikai kisebbségi szervezetek, a pártok és pártalapítványok támogatása az előrejelzésnek megfelelően alakult. A pártalapítványok támogatásának felosztásáról a 2024/2004. (I. 31.) Korm. határozat rendelkezett, és ezzel februártól négy új alapítvány kezdte meg működését 1,0 milliárd forint felhasználási kerettel. (Részletek a 2.6. pontban)

2.11. A nemzetközi pénzügyi kapcsolatokból eredő kiadások

A nemzetközi pénzügyi kapcsolatokból eredő kiadások - az egyes nemzetközi pénzügyi szervezetek és pénzintézetek részére fizetett alaptőke-hozzájárulások és tagdíjak - 7,7 milliárd forintos összege 0,2 milliárd forinttal elmaradt az előirányzattól. Ennek legfőbb oka a devizában előírt kötelezettségeknél a kamatláb és a forint árfolyamának tervezettől eltérő változása (EIB tőke- és tartalékokba befizetés, EBRD tőkeemelés, tagdíj az ET Társadalomfejlesztési Alapjához, IDA alaptőke-hozzájárulás, IMF HIPC segélyprogramban való részvétel).

2.12. A költségvetés adósságával kapcsolatos folyó kiadások

Az államadósság költségvetési elszámolásai fejezet kiadásainak 886,2 milliárd forintos összege 124,4 milliárd forinttal haladta meg az előirányzatot. Az adósságszolgálat kiadásait döntően a 875,5 milliárd forint összegű kamatteher határozta meg. Az adósságkezelés és követeléskezelés egyéb költségei 10,8 milliárd forintot tettek ki, amely összesen 2 milliárd forinttal haladta meg a tervezettet.

A kamatkiadások eltérése a következő okokkal magyarázható:

- 2004-ben a tervezettnél alacsonyabb szinten alakultak a devizaárfolyamok: az átlagos Ft/EUR árfolyam a tervezett 255,0 helyett 251,7 lett,

- a vártnál 107,7 milliárd forinttal magasabb volt a 2003. év végi adósságállomány,

- a tervezettnél 283,8 milliárd forinttal magasabban alakult a 2004. évi nettó finanszírozási igény,

- az év elejétől az állampapír-piaci forinthozamok meghaladták a tervezettet (a 2003. november 30-i 3 százalékpontos kamatemelést követően 2004-ben a fokozatos kamatcsökkentések ellenére is csak az emelés előtti szint valósult meg az év végéig, így végig a korábban prognosztizáltnál jóval magasabb kamatszinttel szembesült a finanszírozás)

A kamatkiadások 122,4 milliárd forintos túllépéséből az említett okok hatása a következő:

- A tervezés során figyelembe vettnél magasabb tényleges forint állampapír-piaci hozamszint miatt a kamatkiadások összesen 125 milliárd forinttal növekedtek az előirányzathoz képest.

- A 2003. év végi és a 2004-es többlethiány miatti magasabb adósságállomány, az ún. mennyiségi hatás, a 2004-es kamatkiadásokat a tervezett kibocsátási stratégia mellett növelte volna, de a kibocsátó év elején a kamatkiadások csökkentése érdekében a deviza kibocsátások növekedését határozta el, így az alacsonyabb devizakamatlábak miatt a kamatteher 2,6 milliárd forinttal csökkent.

Az adósságkezelés és követeléskezelés egyéb költségei mind a forintjutalékok, mind a devizajutalékok esetében növekedést mutattak a tervekhez képest. A forintjutalékok növekedését a vártnál nagyobb lakossági értékesítés, a devizajutalékok növekedését pedig a terveket meghaladó devizakötvény-kibocsátás eredményezte. (A részletesebb makrogazdasági összefüggéseket az I. fejezet, a V. fejezet 1.8. és 1.10. pontjai, illetve a VI. fejezet tartalmazzák.)

2.13. Kormányzati rendkívüli és egyéb kiadások

A kormányzati rendkívüli és egyéb kiadások mérlegsoron 2004-ben 34,5 milliárd forint, azaz a törvényi előirányzat 119,3%-a került kiutalásra a következő jogcímeken:

Kormányzati rendkívüli kiadások

Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2004. évi költségvetési előirányzata 5,5 milliárd forint volt, a folyósító szerv részére történő átutalás, illetve a jogosultak részére történő kifizetés pedig 4,8 milliárd forintot tett ki. Az év folyamán havonta átlagosan mintegy 33,6 ezer fő részesült életjáradékban, ennek átlagos havi összege 11,9 ezer forint volt. A pénzbeli kárpótlás alapösszegének éves emelése a Kormány 206/2004. (VII. 6.) Korm. rendelete alapján megtörtént.

Az 1947-es Párizsi Békeszerződésből eredő, az 1997. évi X. törvény alapján járó kárpótlási életjáradék 2004. évi költségvetési előirányzata 2,7 milliárd forint volt, a folyósító szerv részére történő átutalás, illetve a jogosultak részére történő kifizetés pedig 2,3 milliárd forintot tett ki. A 2003. évi CVIII. törvény további 200 millió forint összegű keret életjáradékra történő váltására adott módot, amelynek alapján még 2004-ben is sor került új ellátások megállapítására. Az év folyamán havonta átlagosan mintegy 13,9 ezer fő részesült életjáradékban, melynek átlagos havi összege közel 13,9 ezer forint volt. Az életjáradékok alapösszegének a költségvetési törvényben előírt emelése megtörtént.

A pénzbeli kárpótlás folyósítási költségeire előirányzott 118 millió forint teljes mértékben kifizetésre került a folyósító Országos Nyugdíjbiztosítási Főigazgatóság részére.

A volt egyházi ingatlanok visszaadására az előirányzat alapján megállapított 7 milliárd forintos összeg teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanítására fizettek ki.

Egyéb kiadások

A felszámolásokkal kapcsolatos állami helytállás miatt 461 millió forint volt a költségvetés kiadása 2004-ben.

A szanálással kapcsolatos költségvetési kifizetés 2004-ben nem érte el az 1 millió forintot.

Magán és egyéb jogi személyek kártérítésére 4,9 milliárd forintot kellett kifizetni, amely több mint háromszorosa a 2004-re előirányzott összegnek. Ennek oka, hogy ezen jogcím tervezésekor nem lehet előre meghatározni a felmerülő kiadásokat, miután a kifizetések jogerős bírói végzést, ítéletet, illetőleg peren kívüli egyezséget jóváhagyó okiratok alapján történnek. A kiadások közül a legnagyobb tételt a Postabank kisrészvényeseinek kártérítése címén kiutalt 4,2 milliárd forint jelentette.

A K-600 kormányzati hírközlési rendszer működtetésére 400 millió forint, azaz az előirányzat teljes egésze átutalásra került. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

A helyi önkormányzatok normatív állami hozzájárulásának elszámolásából eredő kiadási jogcím mintegy 4 milliárd forintot tett ki. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket.

A nettó finanszírozással kapcsolatos 15 millió forintos kiadás az önkormányzatok által a nettó finanszírozás keretében előleg módján igénybevett, de januárban inkasszált támogatást tartalmazza.

Az egyéb vegyes kiadások a Magyar Államkincstár pénzforgalmával kapcsolatosan, automatikusan teljesülnek az érintett szervek (MNB, Magyar Posta, stb.) intézkedései alapján. Ezzel összefüggésben 1,4 milliárd forint kiutalás történt meg.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlások jogcímen 6,8 milliárd forintot utaltak át APEH részére, további folyósításra.

A rendkívüli beruházási tartalék az év közben felmerülő, előre nem látható ad hoc beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból átcsoportosítást a központi költségvetési fejezetek felügyeletét ellátó szervek vezetői, illetve az állami feladatokat is ellátó intézmények kezdeményezhettek, a döntés meghozatala - törvényi felhatalmazás alapján - a pénzügyminiszter kizárólagos jogkörét képezte. A 900 millió forintos előirányzat teljes egészében átcsoportosításra került az érintett fejezetekhez, így a tényleges felhasználás nem ezen a soron jelent meg kiadásként.

A bányajáradék-tartozás hitelezői nyilvántartásba vételének regisztrációs díja címen nem történt kifizetés.

2004-ben a Mehib Rt. kármegtérülésként 1,1 milliárd forintot fizetett be a központi költségvetésbe, amely után 55 millió forint behajtási jutalékot fizetett az állam.

Az egyéb kiadások között 2004-ben új tételként jelent meg a tárgyévet megelőző időszakra vonatkozóan vám és importbefizetések bevételeként elszámolt, de az ügyfélnek visszajáró vámbiztosíték fedezetére képzett forrás. Az e címen kiutalt 2,2 milliárd forint közel másfélszerese az előirányzatnak.

2.14. Állami kezesség és viszontgarancia érvényesítése

A 2004. évi költségvetési törvény 37-46. paragrafusai határozzák meg az állam által vállalható kezesség és viszontgarancia vállalásának lehetőségeit. Az alábbiak a törvényi rendelkezések sorrendjében mutatják be a garancia-állományokat, a törvényben jóváhagyott garanciakeretek kihasználását és az egyes garancia-típusok kapcsán a beváltásokat.

Az állam által vállalt kezesség és viszontgarancia érvényesítésére a 2004. évi költségvetés 7,5 milliárd forint összegű előirányzatot tartalmazott öt alcímre bontva.

A tényleges kifizetés 2,7 milliárd forint volt. Valamennyi beváltási jogcímnél jelentős elmaradás tapasztalható, amely a garantőr intézmények központi költségvetéssel szembeni kifizetési igényeinek a lehetséges kockázatok mérlegelése tekintetében óvatosságra törekvő tervezésének következménye.

1. A költségvetési törvény 37. § (1) bekezdésének felhatalmazása alapján az Országgyűlés által a kiadási főösszeg 2,5%-ában meghatározott keret mértékéig vállalhatott a Kormány kezességet 2004-ben. Az egyedi kezességi keret eredetileg 153,3 milliárd forint, a kiadási főösszeg módosítását követően 154,4 milliárd forint volt.

2004-ben a Kormány 8 db új egyedi kezességet vállalt a következő célokra: a MÁV Rt. és a Magyar Televízió Rt. hitelfelvételére, a Hajdú-Bét Rt., a Parmalat Rt. és a Novofarm Rt. beszállítóinak hiteleire, továbbá öt kiállítás megrendezésére. Ezek együttesen 165,8 milliárd forintot tettek ki. A kiállításokhoz vállalt kezességek közül kettő (együttesen 23,1 milliárd forint értékben) év közben lejárt, így a keretet nem terhelte tovább. Ennek figyelembe vételével az év végén fennálló egyedi kezességvállalások 142,7 milliárd forintot tettek ki, amely a lehetséges vállalási összeg 92,5%-a. (Az egyedi kezességvállalásokról rendelkező kormányhatározatok tételes bemutatását a Felhatalmazások fejezet tartalmazza.)

Egyedi kezesség beváltására 2004-ben nem került sor.

A költségvetési törvény 46. §-a alapján az agrárkezességek érvényesítésének forrása 2004. január 1-jétől a XII. Földművelésügyi és Vidékfejlesztési Minisztérium fejezet, 10. cím, 5. alcím 2. jogcímcsoport 3. Agrárgazdasági kezességbeváltás jogcímen előirányzott összeg (3,2 milliárd forint). A korábbi években vállalt (elsősorban a 2000. évi gazdahiteleket érintő) agrárkezességek érvényesítése mindössze 0,4 milliárd forint összegű kiadást jelentett. A 2004. évi beváltás az előző évi összeg kétszeresét tette ki, de ez az összes kapcsolódó állami kezességállomány (2004. év végén 55,1 milliárd forint) vonatkozásában - a növekedés ellenére is - elenyésző volt.

A következő évek agrár kezesség állományát az EU-s kötelezettségek is befolyásolják majd. Az FVM 2004. augusztus 31-ig notifikálta a „létező” agrártámogatásokat. Ennek keretében jelentette be a szaktárca az EU illetékes Bizottságának a kamattámogatással, közvetlen vagy közvetett állami kezességvállalással megvalósuló programokat is. Az állami támogatással felvett agrárhitelek nagy része hosszú lejáratú - nem ritkán 15-20 éves lejáratú -, így, amennyiben az EU illetékes Bizottsága az FVM által bejelentett konstrukciók vonatkozásában nem él kifogással 2017-2022-ig lehet belőle állomány. Ezen állomány volumene csökkenni fog, de az állam által vállalt (fizetési) kötelezettségek (kamattámogatás, kezességvállalás) ezen időpontig fennállhatnak.

2. A nemzetközi fejlesztési intézményekkel szemben kereten kívüli kezességet a Kormány egy esetben vállalt a Fővárosi Önkormányzat oktatási intézményfejlesztésének finanszírozására 35 millió euró összegű kölcsön és járulékai visszafizetésére. Kereten kívüli kezesség beváltása 2004-ben nem történt.

3. A Magyar Fejlesztési Bank Rt. (MFB Rt.) ügyleteiért három módon vállalhatott a Kormány kezességet, illetve garanciát (költségvetési törvény 39. §). Forrásszerzési hiteleiért és kötvénykibocsátásaiért 800 milliárd, harmadik fél javára vállalt készfizető kezességeiért, illetve hitelnyújtásaiért (viszontgarancia) 200 milliárd, az általa finanszírozott ügyletekhez kapcsolódó hosszú lejáratú külföldi hitelek árfolyamkockázatára pedig 530 milliárd forint összegben. A 2004. évben az MFB Rt. két esetben vont be éven túli forrást mintegy 89,1 milliárd forint értékben állami garancia mellett. Bankgaranciát, illetve hitelt hat esetben nyújtott mintegy 161,6 milliárd forint értékben. A központi költségvetés az MFB Rt. 307,4 milliárd forint értékű devizahiteléhez vállalt árfolyam-garanciát. Költségvetési kereteinek kihasználtsága 47,6% (forrásbevonás), 80,5% (viszontgarancia) és 99,7% (árfolyamgarancia) volt az év végén.

4. Az Eximbank Rt. által a kül- és belföldi hitelintézetektől elfogadott betétek és felvett hitelek, valamint kibocsátott kötvények együttes állományára rendelkezésre álló - költségvetés garancia - keret összege a 2004. évben 220 milliárd forint volt [költségvetési törvény 41. § (1) bekezdés]. A bank e limitet 72%-ban használta ki. A nemzetközi és hazai pénzpiacokról történő forrásbevonással a bank a kihelyezett kölcsönök állományát növelte.

A bank kihelyezett hitelállománya 2004 végén 152,3 milliárd forint volt, ezen belül az új kihelyezések 95 milliárd forintot tettek ki, amely az előző évihez képest 11%-os növekedést mutat. 2004-ben a hitelezés alapvetően költségvetési kamattámogatás mellett történt, az említett hitelállomány 82%-a tartozik a kamatkiegyenlítéses rendszerbe. A teljes kihelyezett hitel-állomány 7%-kal meghaladta a tervezettet, amely alapvetően a tervezéskori és a tényleges árfolyam különbözetének következménye.

Az Eximbank Rt. által a központi költségvetés terhére vállalt exportcélú garanciaügyletek állománya 2004. december 31-én legfeljebb 80 milliárd forint lehetett [költségvetési törvény 41. § (2) bekezdés]. A bank által e keret terhére kibocsátott garanciaállomány az év végén 35 milliárd forintot tett ki, azaz a keret kihasználtsága 44%-os volt. A keret kihasználtsága a forint árfolyamának erősödése, valamint egyes kereskedelmi ügyletek meghiúsulása, illetve 2005. évre történő áthúzódása miatt a 2003. évi 51%-ról tovább csökkent. A bank által vállalt garanciák és garanciakeretek állományának 94,2%-a volt költségvetési hátterű. A központi költségvetés kockázata szempontjából az állomány 7,3%-a problémamentes, 55,3%-a külön figyelendő, több mint 37%-a átlag alatti minősítésű. A minősítés romlását a célországok kockázata és a Dunaferr esetében az ügyfélkockázat határozta meg.

A 2004. évben kibocsátott garanciák a Szerbia-Montenegró, Lengyelország, Fehér-oroszország, Oroszország, Finnország, Szíria , Törökország és Tunézia felé irányuló orvosi műszer, vegyipari és gépipari termékexportot segítették elő.

A 0,2 milliárd forint garanciabeváltási előirányzatból kifizetés nem történt.

5. A MEHIB Rt. nem-piacképes, költségvetési hátterű biztosítási állományának felső határát 250 milliárd forintban állapította meg a 2004. évi költségvetési törvény 41. §-ának (3) bekezdése. A keret kihasználtsága 68,95 milliárd forint (27,5%) volt. A kihasználtság közel 5%-kal csökkent az egy évvel korábbihoz képest, melyet a biztosítási állomány csökkenése és több ügylet 2005-re történő áthúzódása okozott. A magas koncentráció miatt egy-egy hagyományos ügyfél elvesztése negatívan befolyásolta a limitkihasználást, ugyanakkor a hagyományos partnerek mellett új exportőrök és bankok is megjelentek a biztosító ügyfélkörében, elsősorban orosz és ukrán viszonylatban.

A költségvetési hátterű, nem-piacképes kockázatú biztosítási tevékenységgel kapcsolatos kárfizetésekre a 2004. évi költségvetés 1800 millió forint kiadási előirányzatot tartalmazott. A tárgyidőszakban a költségvetésből nem történt kárfizetés, mivel a kárfizetési türelmi idő alatt a követelések befolytak, átütemezésre került sor, vagy sikerült a kikötött garanciákat a biztosítónak érvényesítenie.

6. A kis- és középvállalkozások támogatását, hitelezésük javítását szolgáló, a Hitelgarancia Rt. költségvetési viszontgaranciával támogatott kezességvállalási kerete 2004-ben - megegyezően a 2003. évi összeggel - 200 milliárd forint volt [költségvetési törvény 42. § (3) bekezdés]. Az év végi kezesség állománya 174,6 milliárd forint volt, a költségvetési törvényben megállapított keret kihasználtsága így az előző évi 60%-ról 87,3%-ra nőtt.

A Hitelgarancia Rt. 2004-ben 156,8 milliárd forint összegű új kezességet vállalt, amely több mint egyharmadával haladja meg az előző évit. A társaság 2004-ben kötötte a legtöbb (közel 22 ezer) kezességvállalási szerződést, amelyek 96%-a a mikro- és kisvállalkozói kör hiteleihez kapcsolódott. Ezzel a KKV szektor 2004. évi teljes banki hitelállományának mintegy 11%-ára terjedt ki a Hitelgarancia Rt. által vállalt kezesség. A növekedésben meghatározó szerepet játszott a Széchenyi Kártyához kapcsolódó hitelkeret összeghatárának felemelése.

A Hitelgarancia Rt-nél beváltott kezességek után a költségvetés viszontgaranciaként 2004. évben 2,2 milliárd forintot fizetett ki, amely 10%-os csökkenést jelent az előző évihez képest.

7. Az - elsősorban mezőgazdasági tevékenység finanszírozását szolgáló hitelek mögött álló - Agrárvállalkozási Hitelgarancia Alapítvány kezességvállalásainak felső határa 2004-ben 100 milliárd forint volt [költségvetési törvény 43. § (4) bekezdés]. Az Alapítvány közel 140,1 milliárd forint összegű hitelállomány kapcsán 72,2 milliárd forintnyi kezességet vállalt, így a garanciakeret kihasználtsága 72%-os volt. A keret kihasználtsága csökkenést mutat az előző évi 91%-hoz képest, ugyanakkor figyelembe kell venni, hogy a törvény által rendelkezésre álló keret az előző évi duplája volt, az Alapítvány által vállalt kezesség állománya több mint másfélszer magasabb a 2003. évinél. A kedvező értékek a 2004. első félévében beindított Európa terv Agrárhitel programnak köszönhetők. Az Európa terv Agrárhitel program keretében az Alapítvány 2004. december 31-én 2 906 darab szerződéssel rendelkezett, mely mögött a hitelállomány 73,5 milliárd forint, a kezességállomány pedig 43,4 milliárd forint volt (a teljes állomány 60%-a).

A költségvetés az Alapítvány számára viszontgarancia címen 2004-ben 0,5 milliárd forintot utalt át, amely a tervezettnek csupán a 28%-át teszi ki.

8. A költségvetési törvény 44. §-a szerint állami készfizető kezesség áll fenn a Diákhitel Központ Rt-nek (DK Rt.) a diákhitelezési rendszer finanszírozására felvett hitelei, illetve kibocsátott kötvényeiből eredő fizetési kötelezettségei mögött. 2004. év végén a diákhitelek refinanszírozását szolgáló kötelezettségek összege 75,5 milliárd forint volt. Ebből a kötvénykibocsátásból eredő tartozás 63,5 milliárd forint, az MFB hitelek állománya 12,1 milliárd forint.

A hallgatói hitelek folyósítását 2003 szeptemberétől a DK Rt. egyéves kötvényprogramja biztosította, amelynek keretében a társaság 2004. júniusig 51,5 milliárd forint összegben bocsátott ki fix kamatozású, közel két éves futamidejű kötvényeket. A 2004-2006. tanulmányi évekre vonatkozó finanszírozási terv alapján a diákhitelek finanszírozására a társaság 2004. októbertől új, két éves kötvényprogramot indított 125 milliárd forint keretösszeggel. 2004. október-december folyamán a DK Rt. 12 milliárd forint 3 éves futamidejű, fix kamatozású kötvényt hozott forgalomba az állampapírok hozamához képest alacsony kamatfelár mellett. A kötvénykibocsátásból bevont forrásokat az MFB Rt. 50 milliárd forintos, 2006. júniusáig meghosszabbított hitelkerete egészítette ki, melyből 13 milliárd forintot 2004. második felében a bank a Kormány döntése alapján EURIBOR alapú hitellé alakított át. Likviditási célokat szolgált továbbá az ERSTE Bank 6 milliárd forintos keretösszegű újra feltöltődő készenléti hitelkerete is.

Kezesség beváltására a DK Rt. forrásbevonásai kapcsán nem került sor.

2.15. Adósságátvállalások és tartozás-elengedések

A 2004. évi költségvetési törvény 124. §-ában adott felhatalmazást az Országgyűlés több állami tulajdonban lévő cég adósságának átvállalására, továbbá állami követeléseket engedett el. Az adósságátvállalások előirányzatának eredeti összege 29,8 milliárd forint, amely a Rendezvénycsarnok Ingatlanfejlesztő és Kezelő Rt. hiteleinek 2004. január 1-jei hatállyal történő átvállalását tartalmazta.

A 2003. évi zárszámadásról szóló 2004. évi C. törvény módosította a 2004. évi költségvetési törvényt. Ennek keretében az Országgyűlés 2004. december 31-ei hatállyal állami követelések elengedését, illetve még két állami tulajdonú társaság hiteleinek átvállalását hagyta jóvá. Így ez az előirányzat 66,2 milliárd forintra növekedett.

A 2004. év során megvalósult adósságátvállalások és tartozás-elengedések együttes összege 32,9 milliárd forintot tett ki, amely a Nemzeti Autópálya Rt. 32,4 milliárd forintos hitele átvállalásának elmaradása miatt lett jóval kevesebb a tervezettnél. A megvalósult ügyletek egy része is alacsonyabb volt a tervezett összegnél a devizaárfolyamok kedvezőbb alakulása folytán.

2.16. Befizetés az EU-ba

Az Unió költségvetéséhez történő hozzájárulásként 2004-ben 119,7 milliárd forint került átutalásra az Európai Bizottság részére. Kötelezettségünket a közösségi jogszabályoknak megfelelően, havonta történő átutalásokkal teljesítettük. Az Unió költségvetésébe ténylegesen befizetett összeg kisebb, mint a tervezett 122 milliárd forintos hozzájárulás összege. Az előirányzathoz képest alacsonyabb teljesítést főképp az Unió költségvetésének év közbeni változása (a 2003. év többletének 2004-re történő átvitele) magyarázza.

VI. A központi kormányzat hiányának finanszírozása, a központi költségvetési adósságának változása

1. A központi költségvetés finanszírozása

Makrogazdasági és finanszírozási környezet 2004-ben

A 2004. évi finanszírozás jelentősen eltért a költségvetési törvény benyújtásakor feltételezettől. A finanszírozás - részben gazdaságpolitikai, részben állampapír-piaci szempontok miatt - elmozdult a korábban jóváhagyott stratégiától: az éves devizában denominált kibocsátás nem csak a lejáró devizaadósságot, hanem részben a lejáró forint adósságot is finanszírozta. Ezt a váltást gazdaságpolitikai szempontból a jegybanki devizatartalék növelésének igénye és a belföldi tőkepiacon az állami hitelfelvétel kiszorító hatásának mérséklése indokolta. Az állampapír-piaci váltást a 2003. év végén a pénz- és tőkepiacon bekövetkező nagymértékű, a rövid kamatoknál mintegy 3 százalékpontos, előre nem látható hozamemelkedés és a befektetők ezzel egyidejű keresletcsökkenése tette szükségessé. Az átalakított finanszírozásra vonatkozó döntés helyességét igazolta, hogy az év első felében stabilizálódott a piac, megnőtt az adósságkezelés mozgástere, így az év nagy részében jelentkező stabil keresletnek köszönhetően az év során megemelkedő hiány finanszírozható volt a diszkont kincstárjegyek fokozatosan növelt értékesítésével.

2004. év egészét tekintve az állampapír-piacon jelentős hozamcsökkenés ment végbe. 2003 decemberében a kedvezőtlen makrogazdasági folyamatok hatására minden lejáraton emelkedtek a hozamok, amely bár kisebb mértékben, de 2004 elején is folytatódott. Tavasztól a jegybank a piaci várakozások és a kedvezőbbé váló inflációs folyamatok hatására óvatosan, kis lépésekben - az év során hét lépésben összesen 3 százalékponttal - csökkentette a jegybanki alapkamatot. A kamatcsökkentéssel párhuzamosan fokozatosan mérséklődtek az állampapírhozamok is.

A rövid oldali referenciahozamok 2004. december végén az egy évvel korábbihoz képest 2,5-3,0 százalékponttal alacsonyabban álltak, ami csak részben ellensúlyozta a 2003. során tapasztalt 3,7-4,1 százalékpontos hozamemelkedést. Az éven túli hozamok kevésbé, a 2003-as hozamemelkedéshez hasonlóan a futamidővel arányosan csökkenő mértékben mérséklődtek: a 3 éves hozam 1,9, az 5 éves hozam 1,3, a 10 éves hozam 0,9, a 15 éves hozam 0,85 százalékponttal csökkent 2004 folyamán. Akárcsak a rövid oldali hozamoknál, a 2004-ben bekövetkezett hozammérséklődés alacsonyabb volt, mint a 2003-ban mért hozamemelkedés.

Annak ellenére, hogy a finanszírozási politika 2004-ben a külföldiek keresletét elsősorban az év elején megemelt devizakötvény kibocsátás útján kívánta biztosítani, a külföldi befektetők tavaly is jelentős részt vállaltak a költségvetés nettó forint-kibocsátási igényének finanszírozásából. A nem rezidensek kezében lévő állampapírok mennyisége az év eleji 2 223,3 milliárd forintról 2 509,9 milliárdra gyarapodott 2004 végére.

A kincstári kör hiányának finanszírozásában szerepet játszottak a lakossági vásárlások is. Ezen belül a lakosság közvetlenül mintegy nettó 82 milliárd forint értékben vásárolt lakossági állampapírt. A lakossági állampapírok értékesítése stabilizáló szerepet töltött be a finanszírozásban, amikor ugyanis 2003 végén és 2004 elején csökkent az intézményi befektetők kereslete, nagymértékben növekedett a lakossági értékesítés összege. A lakossági állampapír-állomány növekedés összetétele azonban eltér az előző évitől. Míg 2003-ban negatív (-27,5 milliárd forint) volt a kifejezetten lakossági állampapírok éves állományváltozása, addig 2004-ben 95 milliárd forint állománynövekedés volt tapasztalható. 2004-ben 46 milliárd forinttal nőtt a lakossági államkötvény-tulajdon, ugyanakkor 59 milliárd forinttal csökkent a nettó diszkont kincstárjegy-vásárlás. E számok arról tanúskodnak, hogy 2004-ben a lakossági befektetők a speciális lakossági állampapírokat és a hosszabb lejáratú államkötvényeket részesítették előnyben a rövid lejáratú diszkont kincstárjegyekkel szemben.

Finanszírozási igény - finanszírozás

A finanszírozási igény alakulása

A finanszírozás kapcsán ki kell emelni, hogy a kincstári kör finanszírozási igénye nem esik egybe a normaszövegben megjelenített önkormányzatok nélküli államháztartási hiánnyal, aminek okai elsősorban a főkönyvi nyilvántartáson alapuló állományi adatok évek közötti változását is nyomon követő elemi beszámolók és a kincstári nyilvántartás szerinti teljesítési adatok közötti - elsősorban rendszerbeli különbségekből adódó - eltérések:

- a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő-, átfutó-, és kiegyenlítő kiadások és bevételek előző évi állományának tárgyévi rendezése.

A kincstári kör hiánya (1285,0 milliárd forint) a központi költségvetés 890,0 milliárd forint összegű hiányából, a társadalombiztosítási alapok KESZ igénybevételének 422,9 milliárd forintos növekedéséből és az elkülönített állami pénzalapok 27,9 milliárd forintos többletéből adódott. A kincstári kör hiánya tartalmazza a 2004. évi adósságátvállalások 31,6 milliárd forintos összegét, ami nem jelentett tényleges finanszírozási igényt.

2004-ben a finanszírozási igényt csökkentette a 166,5 milliárd forint értékű privatizációs befizetés és növelte az EU EMOGA Garancia Alapból finanszírozott mezőgazdasági támogatások előfinanszírozásának 12,8 milliárd forintos nettó összege. A fenti tételek 2004-ben összesen 1099,7 milliárd forint nettó finanszírozási igényt jelentettek.

A tényleges nettó finanszírozási igény nagymértékben, összesen 283,8 milliárd forinttal haladta meg a költségvetés tervezésekor előre jelzett nettó finanszírozási szükségletet. Az eltérést a következő táblázat részletezi:

 

 

 milliárd forint

 

 2004. terv

 2005. tény

 A központi költségvetés hiánya (adósságvállalás nélkül)

 - 848,8

 - 858,4

 TB finanszírozás szükséglete

 - 50,0

 - 422,9

 Elkülönített alapok finanszírozási szükséglete

 - 0,0

 - 27,9

 Kincstári kör hiánya (adósságvállalás nélkül)

 - 898,8

 - 1253,4

 MNB tartalékfeltöltése

 - 0,0

 - 0,0

 Privatizációs bevételek és tőkeműveletek egyenlege

 - 100,0

 - 166,5

 Európai uniós mezőgazdasági támogatások előfinanszírozása és visszatérítése

 - 17,1

 - 12,8

 Nettó finanszírozási igény

 - 815,9

 - 1099,7

A teljes finanszírozási igény a nettó finanszírozási igény valamint az adósság-törlesztések összegeként adódik.

Az eredeti futamidejét tekintve éven túli futamidejű államadósság törlesztések az alábbiak szerint valósultak meg:

 

 

 Forinthitelek

 128,5 milliárd forint

 Devizahitelek

 124,1 milliárd forint

 MNB-vel szembeni devizahitel

 82,0 milliárd forint

 Forintkötvények

 743,1 milliárd forint

 Devizakötvények

 127,0 milliárd forint

 Éven túli törlesztések összesen

 1204,8 milliárd forint

Az éven túli lejáratokon a forinttörlesztések összesen 871,6 milliárd forintot, míg a devizatörlesztések 333,1 milliárd forintot tettek ki. A 2004. évi törlesztések magukba foglalják a 2002-ben átvállalt, kedvezőtlen kamatozású forint- és devizahitelek szerződéses és rendkívüli előtörlesztéseit is. Az átvállalt hitelek kamatfeltételei ugyanis jelentősen meghaladták a piaci kamatokat, így annak kedvezőbb feltételek melletti refinanszírozására került sor.

A finanszírozás alakulása 2004 során

A költségvetés finanszírozása a 2004. évben is végig biztosított volt, a finanszírozási tervben kitűzött célok teljesültek. A megváltozott makrogazdasági feltételrendszer és Magyarország jövőbeni EMU tagsága alapján az év során módosult az adósságkezelési stratégia, aminek eredményeként 2004. december 1-jétől új adósságszerkezeti mutatókat (benchmarkokat) tart szem előtt az adósságkezelő. Az év során folyamatosan teljesültek mind a korábban érvényes, mind az új benchmarkok is.

Az adósságkezelés 2004-ben érvényesített egyik általános alapelve szerint a devizatörlesztések finanszírozását deviza-kibocsátások szolgálták. A megújítási igényen felüli deviza-kibocsátások ugyanakkor a lejáró költségvetési forintadósság részbeni finanszírozását tették lehetővé. Minden más finanszírozási igényt forint-kibocsátások biztosítottak, kiegészítve a programfinanszírozó devizahitelek felvételével.

A 2004-ben keletkezett költségvetési hiány finanszírozására az ÁKK Rt. 770,8 milliárd forint összegű forint államkötvényt értékesített, valamint 87,6 milliárd forint értékben külföldi devizahiteleket vett fel projektfinanszírozás céljára.

A KESZ likviditáskezelésével kapcsolatos műveletek során 353,0 milliárd forinttal növekedett az államkötvények és 18,9 milliárd forinttal a diszkont kincstárjegyek állománya. Ez a kibocsátás részben a KESZ állományát növelte, részben fedezte a kincstári kör többi alrendszerének (mint a társadalombiztosítási alapok) nettó finanszírozási igényének biztosítását. A KESZ állománya 2004-ben 136,5 milliárd forinttal nőtt az előző év végéhez képest. A KESZ állományának növekedéséből 15,5 milliárd forintot a megelőlegezések állománycsökkenése indokolt, 61,7 milliárd forintot az Európai Uniótól kapott, az év végéig fel nem használt források okoztak.

Az esedékes törlesztések finanszírozására 391,3 milliárd forint értékű forint-államkötvény kibocsátására és 813,5 milliárd forint összegű devizakötvény kibocsátására került sor.

A költségvetés tervezése során feltételezetthez képest a kincstári kör tényleges finanszírozási igénye folyamatosan magasabb szinten alakult, valamint éven belüli lefutása is kedvezőtlenebb volt. Összességében - jelentős mértékben - 366,7 milliárd forinttal nőtt a nettó kibocsátás és a megváltozott állampapír-piaci kereslet miatt módosult a finanszírozás összetétele is.

Az alábbi táblázat az egyes adósságinstrumentumok nettó kibocsátásának eredeti tervben szereplő és ténylegesen megvalósult értékeit tartalmazza.

 

 

 millió forintban

 

 eredeti terv

 tény

 kötvények

 1114,4

 778,0

 diszkont kincstárjegyek

 - 477,0

 - 78,6

 lakossági papírok

 10,8

 95,0

 deviza

 346,2

 566,7

 Összesen

 994,4

 1361,1

A kötvények kibocsátásának tervhez képesti csökkenése a kibocsátó azon 2004. év eleji döntésének következménye, mely szerint a magas belföldi hozamok, és a visszaesett kötvény kereslet miatt a forint államkötvény kibocsátások csökkentek a piac stabilizálása érdekében. A már említett gazdaságpolitikai döntés hatására a forintkötvények nettó kibocsátásának csökkenését a deviza kötvények növekvő kibocsátása ellensúlyozta.

Az év közben jelentkező jelentős finanszírozási igény következtében a diszkont kincstárjegyek állománycsökkenése elmarad az eredeti tervben szereplőtől.

Állampapírok értékesítése

Forint finanszírozás

Az adósságkezelés 2004-ben is sikeresen törekedett arra, hogy az állam forrásbevonásai során egyre inkább a hosszabb futamidejű, piaci finanszírozást biztosító államkötvények játsszanak fontos szerepet. Ez évben is csak néhány új sorozat kibocsátása valósult meg, a megfelelő likviditás elérése érdekében pedig az egyes sorozatokból a korábbiaknál nagyobb volumen került forgalomba.

A forint államkötvényeket tekintve 2004-ben 7 kötvénysorozat került kibocsátásra. A kibocsátott kötvények mindegyike fix kamatozású volt, 3, 5 és 10 éves lejáratú, illetve elkezdődött a 2020/A sorozatú új 15 éves államkötvény értékesítése. Az egyes kötvénysorozatok piacra dobott mennyiségét a következő táblázat mutatja be:

 

 

 

 futamidő

 milliárd forint

 megoszlás

 3 éves

 640

 43%

 5 éves

 426

 29%

 10 éves

 335

 23%

 15 éves

 85

 6%

 

 1486

 10%

A kötvényaukciók során elfogadott összes mennyiségen belül a 3 éves államkötvények aránya volt a legmagasabb, elérte a 43%-ot, ami kismértékű csökkenést jelentett a korábbi évekhez képest. A hosszabb futamidejű kötvények aránya az összes aukciós kötvény-kibocsátáson belül 2004-ben emelkedett, az 5 éves kötvény részaránya mintegy 29%-ot tett ki, a 10 és 15 éves futamidejű állampapíroké együttesen pedig elérte a 28%-ot. A hosszú futamidejű kötvények értékesítési arányának emelése is az átlagos futamidő hosszítását szolgálta.

A nagy lejáratok okozta likviditás-ingadozások kezelése érdekében az ÁKK Rt. 2004-ben is rendszeresen vásárolt vissza a piacról kötvényeket azok lejáratát 1-7 hónappal megelőzően, összesen mintegy 170,4 milliárd forint névértékben. Ezen összegen felül az állam törvényi kötelezettsége alapján 6,2 milliárd forint értékben vásárolt vissza az ún. gázközmű kötvényekből.

A diszkont kincstárjegyek kibocsátása 2004-ben elsősorban a lejáratok megújítását és a Kincstári Egységes Számla megfelelő likviditásának biztosítását szolgálta, a nettó értékesítés -78,6 milliárd forint volt. 2004-től új eszközt jelent a 3 hónapnál rövidebb futamidejű ún. likviditási diszkont kincstárjegy, mely kibocsátásának célja az állam rendkívül rövid távú átmeneti pénzigényének biztosítása. Az év végén ebből állomány nem állt fenn.

A lakossági állampapírok nettó értékesítése 2004-ben 95,0 milliárd forintot tett ki. Az év elején a magasabb hozamok következtében a szokásosnál jobb kereslet volt tapasztalható, az év második felében azonban a hozamok csökkenésével kismértékben csökkent a lakossági állampapírok nettó értékesítése. Kamatozó Kincstárjegyből az egész év során 62,8 milliárd forint pozitív nettó értékesítés volt megfigyelhető, a Kincstári takarékjegyek állománya szintén növekedett 34,3 milliárd forinttal. A 2001 májusáig értékesített kincstári takarékkötvények állománya 2004-ben 2,0 milliárd forinttal csökkent, így állománya gyakorlatilag megszűnt.

A forintadósság átlagos hátralevő futamideje 2003. és 2004. év végén a következők szerint alakult:

 

 

 

 Átlagos hátralévő futamidő (év)

 2003. 12. 31.

 2004. 12. 31.

 Magyar Államkötvény (MÁK)

 4,62

 4,49

 MÁK (piaci)

 3,97

 4,03

 MÁK (nem piaci)

 9,18

 8,31

 Forint értékpapír

 3,47

 3,46

 Forint hitel

 1,49

 1,47

 Forintban denominált adósság összesen

 3,44

 3,46

 ebből: piaci összesen

 2,90

 3,03

 nem piaci összesen

 8,09

 8,26

Devizafinanszírozás

2004-ben összesen 3,2 milliárd euró értékű piaci forrásbevonásra került sor, melynek összetétele a következőképpen alakult:

- két, egyenként 1 milliárd eurós kötvénykibocsátásból egy 10 éves, fix kamatozású és egy 7 éves futamidejű, szintén fix kamatozású kötvény kibocsátása (összesen 511 milliárd forint);

- egy 10 éves futamidejű, fix kamatozású 500 millió angol font (750 millió euró) értékű kötvénykibocsátás, ami 189 milliárd forintnak felel meg;

- egy 5 éves, fix kamatozású 50 milliárd japán jen (375 millió euró) értékű kötvénykibocsátás, ami 95 milliárd forintnak felel meg;

- és egy 2 éves futamidejű, változó kamatozású 100 millió USD (80 millió euró) értékű kötvénykibocsátás valósult meg, ami 19 milliárd forintnak felel meg.

Ezen felül egyes infrastrukturális, környezetvédelmi programok finanszírozására az állam hiteleket vett fel nemzetközi fejlesztési intézetektől 350 millió euró, azaz 87,6 milliárd forint értékben. Ebből 66,8 milliárd forint összegű hitelt az Európai Beruházási Banktól (EIB), további 20,8 milliárd forint az Európai Tanács fejlesztési bankjától (CEB) vett fel az állam. A hitelek tényleges lehívása az év során - a beruházások nehézségei miatt - elmaradt a tervezettől.

További likviditáskezelési eszközként alkalmazta az adósságkezelő a készenléti hitelkeretet, aminek célja elsősorban az európai uniós források és más deviza kifizetések megelőlegezése és az adósságkezelés mozgásterének növelése volt. Ezáltal, a korábbi évektől eltérően, ilyen esetekben nem kellett átmeneti forint forrást biztosítani. Az év során ennek a költségtakarékos eszköznek az alkalmazására összesen 5 alkalommal került sor, rövid, egy hónapos vagy annál rövidebb futamidőre. Év végi állomány nem állt fenn.

2. A költségvetés adósságának alakulása

 

 milliárd forint

 2003. év végi adósságállomány

 10 587,7

 2004. év végi adósságállomány

 11 592,4

 adósságállomány változása

 1 004,7

 A változás összetevői

 1 004,7

 - Kincstári kör nettó finanszírozási igénye

 1 253,4

 - EMOGA előfinanszírozás és megtérülés

 12,8

 - Privatizációs bevétel

 - 166,5

 - Devizaárfolyamváltozás

 - 178,5

 - KESZ-t nem érintő adósságműveletek (átvállalás)

 31,6

 - Be nem váltott állományváltozása

 0,3

 - KESZ állománynövekedése adósságműveletek miatt

 51,6

A központi költségvetés 2004. év végi a számviteli szabályok szerint nyilvántartott, a kincstári kört érintő bruttó adóssága a költségvetési törvény szerint tervezett 11 469,0 milliárd forintot meghaladva, 11 592,4 milliárd forintot tett ki. Az államadósság tényleges nemzetgazdasági súlyát jelző mutató, a GDP arányához mért államadósság csökkent, a GDP 57,5%-áról annak 57,0%-ára. Ez az összeg nominálisan 1004,7 milliárd forinttal (9,5%-kal) volt magasabb a 2003. év véginél (10 587,7 milliárd forint), ami nem éri el a kincstári kör nettó finanszírozási igényének adósságátvállalásokkal növelt összegét (1131 milliárd forint). Az állománynövekedés tényezőkre bontását az alábbi táblázat részletezi:

A 2004. évi költségvetési törvény 124. §-a három, állami tulajdonú társaság adósságának átvállalására adott felhatalmazást. Júniusban került sor a Rendezvénycsarnok Rt-nek a Budapest Sportcsarnok újjáépítése miatt felvett adóssága átvállalásra, melynek devizahitel eleme 16,4 milliárd forinttal, forinthitel eleme 12,5 milliárd forinttal növelte az adósságállományt. Decemberben a költségvetés a Sportfolió Kht-tól 2,75 milliárd forint összegben vállalt át hitelt. A Nemzeti Autópálya Rt. hitelének átvállalása nem történt meg.

A központi költségvetés adósságállományának részleteit, illetve az állományváltozás tényezőit az általános indokolás mellékletei között található, „Az államadósság és az állami követelések adatai” című táblázatok mutatják be adósságelemenkénti bontásban is.

VII. Az állami vagyon kezelése

1. Az ÁPV Rt. 2004. évi tevékenysége

A kormány 2002. végén elfogadta a középtávú privatizációs és vagyonkezelési koncepciót, melyben a privatizációs folyamat felgyorsítását és lezárását, valamint az üzleti típusú - EU-konform vagyonkezelési gyakorlat megteremtését tűzte ki célul. Az ÁPV Rt. a 2003. évi értékesítések ismeretében módosított középtávú privatizációs programnak megfelelően folytatta 2004. évi tevékenységét. A takarékos gazdálkodás megvalósítása mellett továbbra is fő célként fogalmazódott meg az átláthatóság biztosítása, a nyílt pályáztatás illetve megcélzott befektetői kör versenyeztetése, és a tőkepiac fejlesztése.

Az ÁPV Rt. 2004. évben az előzetes adatok alapján - az elszámolás-technikai tételek nélkül (Postabank privatizációja miatti osztalék-elvonás, Mehib, Eximbank értékesítése az MFB részére) - az utóbbi évek legmagasabb, 306,9 milliárd forint összegű bevételét érte el.

Az ÁPV Rt. 2004. évi tevékenysége az alábbiak szerint összegezhető:

A legnagyobb érdeklődés mellett zajlott értékesítések az alábbiak voltak:

- Az év legjelentősebb tranzakciója a Richter Gedeon Rt. privatizációja volt. A Richter Gedeon Rt. - nemcsak az ÁPV Rt. gyakorlatában, de a tőkepiacon is újszerű - átváltható kötvénykibocsátása a vártnál is jobb eredményt hozott. Az ÁPV Rt. - privatizációs tanácsadó közreműködésével - 639 millió euró névértékű kamatozó, 2009-ben esedékes, a Richter állami tulajdonban lévő részvényeire átcserélhető kötvényt bocsátott ki. A kötvények ellenértéke közel 158 milliárd forint volt.

- A tőkepiaci körülmények kedvező alakulása folytán 2004 elején lehetővé vált a MOL Rt. 13,6%-os részvénycsomagjának értékesítése. A tranzakció 77 milliárd forint bevételt jelentett az ÁPV Rt-nek. Az összetett részvényértékesítés 2004. évi szakasza keretében a MOL Rt. „A” sorozatú részvényeit ajánlotta fel az ÁPV Rt. intézményi és belföldi nyilvános értékesítés céljaira, részvényenkénti 6500 forintos (31,79 USD) árfolyamon.

- A bevétel mértéke (311 millió forint) ellenére az egyik legnagyobb feladatot a DUNAFERR Rt. 2003. évben indított privatizációs tranzakciójának befejezése jelentette. Az ÁPV Rt-nek ugyanis a következő elvárásokat kellett érvényesítenie a befektetővel szemben:

- rendelkezzen a hosszú távú működést biztosító technológia működtetését, felújítását biztosító beruházások megvalósításához szükséges pénzügyi háttérrel és garanciákkal,

- vállaljon szerződéses kötelezettséget a munkavállalók foglalkoztatására, munkakörülményeik javítására, illetve

- vállaljon megfelelő pénzügyi kötelezettséget a foglalkoztatás kistérségi szintű megoldásának elősegítésére.

- Az agrár társaságok privatizációja szintén nem összegszerűségében jelentett kimagasló eredményt, hiszen az első körben értékesített 6 db agrár társaság ellenértékeként 12 milliárd forint folyt be az ÁPV Rt. számlájára. A tranzakcióban a nehéz piaci körülmények között működő agrár társaságok

- hatékonyabb működését,

- tőkeerejének növekedését,

- a földterületek hatékonyabb hasznosítását és

- az eddig felhalmozott szakmai és térségfejlesztő szerepük, valamint integrációs képességük megtartását biztosító befektetőket kellett megtalálni.

Az ÁPV Rt. 2004. évben rekord összegű osztalékot és osztalékelőleget szedett be az eredményesen működő társaságaitól. Az értékesítések miatt szűkülő portfolióval mindezek eléréséhez a megmaradt társaságok eredményességének javulására volt szükség. Az ÁPV Rt. 2004. évben - az elmúlt időszaktól eltérően - az osztalékfizetési kötelezettségét az osztalékbevételek figyelembe vételével havonként teljesítette.

Az ÁPV Rt. a Corporate Governance területén az elmúlt évben elért eredményeket tovább javította. A 2004. évben a hozzárendelt vagyonhoz tartozó társaságok gazdálkodásában folytatódtak az elmúlt év tendenciái: a cégek 2004. év végére az előzetes adatok alapján 63,5 milliárd forintos ÁPV Rt. tulajdonrészre jutó adózás előtti eredményt realizáltak, ami a tervezett értéket (29,8 milliárd forint) 70%-kal haladta meg.

Az ÁPV Rt. kötelezettségeit, és az állam vagyonával kapcsolatos rendelkezéseket a költségvetési törvény 9. §-a és 13. számú melléklete tartalmazza.

Az ÁPV Rt-re vonatkozó rendelkezések év közben kétszer módosultak. A 2004. évi XLVIII. törvényben foglalt módosítás szerint lehetővé vált, hogy az ÁPV Rt. a pénzügyminiszter engedélyével hitelt vegyen fel vagy kötvényt bocsásson ki, ha az értékpapírpiacra bevezetett társaság részvényeinek értékesítésével összefüggésben történik. Ez a rendelkezés adta a Richter-kötvények kibocsátásának jogalapját.

A 2004. évi költségvetési törvény 9. §-ának (11) bekezdése alapján a privatizációért felelős miniszter jóváhagyásával az ÁPV Rt. a kormányzati szektor hiányát érintő kiadáscsoporton belüli előirányzatok között átcsoportosítást hajtott végre.

2004-ben az ÁPV Rt. a pénzügyminiszter jóváhagyásával felhasználhatta a privatizációs tartalékban lévő pénzt a hozzárendelt vagyonnal kapcsolatos kifizetéseinek finanszírozására. Ez az összeg nem haladhatta meg a privatizációs tartalék nyitóállományának felét. Az átmeneti finanszírozás időtartama maximum négy hónap lehetett, azzal, hogy legkésőbb év végéig vissza kell fizetni a tartalékba a pénzt. A privatizációs tartalék 2004. évi nyitóállománya 40,4 milliárd forint volt. Az ÁPV Rt. a törvény szerint lehetséges 20,2 milliárd forintból 15,3 milliárd forintot vett igénybe az átmeneti finanszírozásra év elején, melyet februárban visszafizetett a tartalékba. Az ÁPV Rt. számla-állománya után a kamatot a központi költségvetés kapja, így annak megakadályozására, hogy az igénybe vett összeg kamatát a költségvetés „elveszítse”, a költségvetési törvény azt is előírta, hogy az igénybe vett összeg után a jegybanki alapkamat mértékének megfelelő összeggel csökkenteni kell a kormányzati szektor hiányát rontó kiadásokat. Az ily módon kiszámított kamat összegével, 130 millió forinttal, „Az állami tulajdonosi felelőssége kapcsán környezetvédelmi feladatok finanszírozása” elnevezésű előirányzat csökkent.

Az ÁPV Rt. kiadási előirányzatainak összegét, módosulását és teljesülését e törvény 15. számú melléklete tartalmazza.

A törvényi mellékletben szereplő kiadásokon felül a 2004. évi költségvetési törvény 9. §-ának (1) bekezdése szerint az ÁPV Rt. a hozzárendelt vagyon bevételeinek és kiadásainak különbözetét 166,5 milliárd forintot fizetett be a központi költségvetésbe.

Az ÁPV Rt. hozzárendelt vagyonából származó bevétel

A bevételek főbb tételei az alábbiak:

 

 

 

 

 

 millió forintban

 

 Módosítottterv

 Teljesítés

 Értékesítési bevételek készpénzben

 146 488

 113 644

 Értékesítési bevételek kárpótlási jegyben

 849

 226

 Értékesítés összesen

 147 337

 113 870

 Vagyonhasznosítás bevételei

 113

 233

 Kapott osztalék, részesedés

 69 262

 87 455

 - Egyéb bevételek

 158 505

 197 073

 Bevételek összesen

 375 217

 398 631

Az osztalék-bevétel tartalmazza a Postabank Rt. privatizációja elszámolásából a Magyar Posta Rt-nél keletkezett eredményből történt elvonást is. Az egyéb bevételek rendkívül magas összegét a Richter-kötvények bevételének (157,8 milliárd forint) elszámolása okozza. Az egyéb bevételek között szerepel továbbá a Postabank Rt. értékesítése kapcsán a Magyar Posta Rt-nél végrehajtott tőkekivonás (33,9 milliárd forint) összege is.

A megvalósult jelentősebb (készpénzes) értékesítések a következők voltak:

 

 

 

 milliárd forintban

 MOL Rt.

 77,0

 Agrár társaságok

 13,9

 Mehib Rt. és Eximbank Rt.

 13,4

 Siótur Rt.

 3,1

 Ingatlan, ingóság értékesítések

 1,1

 Egyéb

 5,1

 Értékesítések összesen

 113,6

Megvalósult, de a 2005. évre áthúzódott a Nemzeti Tankönyvkiadó Rt., az ELMIB Rt. és a Magáz Kft. értékesítése. A Forrás Rt. értékesítése kapcsán tapasztalható elmaradás annak következménye, hogy az értékesítésre szánt részvénycsomagnak csak egy részét értékesítette a privatizációs szervezet.

A társaságoktól való osztalék-elvonás mértékét az ÁPV Rt. egyedi mérlegelés alapján, az egyes társaságok gazdasági helyzetét és fejlesztési terveit figyelembe véve határozta meg. Az ÁPV Rt. 2004. évi osztalékbevétele a következőkből tevődött össze:

 

 

 

 millió forintban

 2001. évi osztalék

 1 997

 MVM Rt.

 1 997

 2003. évi osztalék

 23 280

 Szerencsejáték Rt

 8 500

 Budapest Airport Rt.

 3 680

 Richter Gedeon Rt.

 2 050

 Mahart cégcsoport

 2 020

 Magyar Posta Rt.

 2 000

 Nemzeti Tankönyvkiadó Rt.

 1 250

 Antenna Hungária Rt.

 875

 MOL Rt.

 740

 Autóbusz-Invest Kft.

 740

 FHB Rt.

 351

 Egyéb

 1 074 849

 2004. évi osztalékelőleg

 17 892

 Budapest Airport Rt.

 7 200

 Szerencsejáték Rt.

 4 700

 Magyar Posta Rt.

 3 000

 MVM Rt.

 2 992

 Összesen

 43 169

 Magyar Posta Rt. (Postabank privatizáció elszámolása)

 44 285

 Mindösszesen

 87 455

Az ÁPV Rt. hozzárendelt vagyonával kapcsolatos kiadásai

A hozzárendelt vagyonból származó bevételek felhasználását az Országgyűlés hagyta jóvá a költségvetési törvény mellékleteként. E kiadásokról a kormányzati szektor hiányára gyakorolt hatásuk szerint csoportosítva rendelkezett a törvény.

A hozzárendelt vagyon kiadásai közül a kormányzati szektor hiányát érintő kifizetések mértéke együttesen 77,2 milliárd forintot tett ki (a kormányzati szektor hiányát az ESA’95 módszertana szerint a privatizációs tartalék kiadásai is növelik, ezekről összegszerűen azonban a költségvetési törvény nem rendelkezik.)

A kormányzati szektor hiányát érintő kifizetések kisebb részét (15,8 milliárd forintot) fordította az ÁPV Rt. a privatizációs törvényben megjelölt kiadásokra. Ide tartoznak az értékesítésekhez kapcsolódó költségek, a vagyonkezelés kiadásai, a hozzárendelt vagyonba tartozó társaságok támogatása, reorganizációja és az ÁPV Rt. működési költségei.

A privatizáció előkészítése kapcsán kifizetett tanácsadói díjak költsége 3,7 milliárd forintot tett ki. A 2004. évi 271,7 milliárd forint összegű - a Richter-kötvényekkel együtt értelmezett - értékesítési bevételeknek közel 1,4%-át tették ki az értékesítésekkel összefüggő költségek. A 2004. évi költségvetési törvény 9. §-ának (5) bekezdése lehetőséget adott a privatizációért felelős miniszter jóváhagyásával ezen előirányzat 1,5 milliárd forinttal történő túllépésére. Az előirányzat túllépésére nem került sor, sőt az előirányzatnak csak 93%-át használta fel az ÁPV Rt. Az értékesítés előkészítési kiadások legmagasabb összegű tétele a MOL Rt. privatizációjával kapcsolatos 1 milliárd forintos költség volt.

Az ÁPV Rt. működési költségeire közel 5,9 milliárd forintot használt fel a hozzárendelt vagyon bevételeiből. E kiadás eredeti előirányzata 4 milliárd forint volt, a 2005. évi költségvetési törvény 9. §-ának (5) bekezdésében foglalt felhatalmazás alapján miniszteri engedéllyel az ÁPV Rt. maximum 2 milliárd forinttal túlléphette ezt az összeget.

A költségvetési törvény módosítása adott lehetőséget a kormányzati szektor hiányát növelő reorganizációs célú kifizetésekre 650 millió forintig. Ez az előirányzat alapvetően a Nemzeti Lóverseny Kft-nek nyújtott tulajdonosi kölcsön elszámolását célozta. Teljesítésként a jóváhagyott összegnél 2,9 milliárd forinttal magasabb kiadást kell elszámolni. E többlet a Bábolna Rt-nek nyújtott tulajdonosi kölcsönt tartalmazza. A kölcsön nyújtását eredetileg az ESA-hiányt nem érintő reorganizációs kiadások között számolta el az ÁPV Rt. (a kölcsön-nyújtás, amennyiben annak visszafizetésével lehet számolni, nem érinti az ESA-hiányt). 2004-ben a Bábolna Rt. végelszámolási folyamatának részeként még lehetett számolni a kölcsön visszatérülésével. Tekintettel arra, hogy az élelmiszer-gazdaság általános helyzetének jelentős megváltozása miatt a végelszámolás fedezetét jelentő értékesítéseket a tervezett menetrendben nem lehetett lefolytatni, az értékesítések időben jelentősen elhúzódtak. A végelszámolási folyamat elhúzódása következtében az említett kiadást utólag az ESA-hiányt érintő tétellé kellett átsorolni.

A kormányzati szektor hiányát növelő kiadások nagyobb része (61,7 milliárd forint) más jogszabályi, illetve kormány döntéseken alapuló kifizetésekből adódott. Itt jelennek meg az - évente rendszeresen fizetett - környezetvédelmi, kárelhárítási projektek költségei.

Ide tartozik a költségvetési törvény előírása alapján a központi költségvetésnek fizetett osztalékok elszámolása is. A költségvetési törvény 9. §-ának (13) bekezdése az ÁPV Rt. által a hozzárendelt vagyonba tartozó társaságoktól elvont osztalék összegével megegyező mértékben határozta meg az ÁPV Rt. osztalék-fizetési kötelezettségét. A 43,2 milliárd forint összegű befizetés 18,2 milliárd forinttal haladja meg a tervezettet, alapvetően az osztalék-előleg elvonások miatt. Az említett törvényi felhatalmazás szerint tehát az ÁPV Rt. az osztalék-fizetési előirányzatát túlléphette.

Kivételt képezett a költségvetésbe történő osztalék-fizetési kötelezettség alól a Postabank Rt. privatizációjának elszámolása nyomán a Magyar Posta Rt-nél kimutatott eredményből származó osztalék (44,3 milliárd forint). A Postabank-privatizáció tényleges pénzügyi elszámolása 2003-ban már megtörtént (az ebből származó bevétel tette lehetővé a 2003. év végi privatizációs befizetést), 2004-re a számviteli elszámolás húzódott át. Ez azt jelentette, hogy az ÁPV Rt. átutalta a Magyar Posta Rt-nek a bank vételárát, majd az így képződött eredményt elvonta, ebből az ügyletből tehát az ÁPV Rt-nél valós osztalék bevétel nem képződött.

E kiadási kategóriában is szükségessé vált a Bábolna Rt. végelszámolásának elhúzódása miatti előirányzat nélküli teljesítés elszámolása. Az ÁPV Rt. - a vásárlás időpontjában - piacinak tekinthető áron (10,3 milliárd forint) megvásárolta az MFB Rt-től annak a Bábolna Rt-vel szembeni hitelkövetelését. Erre a kormányzati szektor hiányát nem érintő kiadások között található „Üzleti célú befektetések” elnevezésű előirányzat biztosított lehetőséget. A Bábolna Rt. végelszámolásának - fentebb már említett - elhúzódása miatt ezt a kiadást is utólag ESA-rontóvá kellett átminősíteni.

A kormányzati szektor hiányát nem érintő kifizetések (130,2 milliárd forint) jelentették az ÁPV Rt. kiadásainak nagyobb hányadát.

Ezek a reorganizációs célú kifizetések (1,5 milliárd forint) a fent említettekkel szemben azért nem növelik a kormányzati szektor hiányát, mivel az itt elszámolt tulajdonosi kölcsönök kapcsán lehet azok visszatérülésével számolni (Dunaferr Rt., Nitrokémia Rt.). E kifizetések összege a Bábolna Rt. tulajdonosi kölcsönének átminősítése miatt marad el a tervezettől.

Az üzleti célú befektetések olyan tőkeemeléseket foglalnak magukban, amelyeket a hozzárendelt vagyonba tartozó, nem veszteséges társaságok kaptak, azaz a kiadások nem csökkentették a hozzárendelt vagyon értékét. A 12,5 milliárd forint összegű kiadásból az ÁPV Rt. az erdészeti, illetve a Volán-társaságoknál, továbbá a Magyar Posta Rt-nél hajtott végre fejlesztési céllal tőkeemelést. E kiadások elmaradását az előirányzattól szintén a Bábolna-ügylet okozta.

A vagyontárgyak vásárlására fordított összeg meghatározó eleme a Postabank Rt. vételára második részlete (78,2 milliárd forint) volt. Az ÁPV Rt. a Postabank Rt. többségi tulajdonosának, a Magyar Posta Rt-nek megbízása alapján értékesítette a pénzintézet részvényeit. 2003-ban az ÁPV Rt. annyit utalt át a Postának a vételárból, amely összeg a Postának az értékesítéssel összefüggésben álló kiadásait (adófizetés, költségek) fedezi. A vételár fennmaradó részével 2004-ben számolt el a két társaság. Itt számolta el továbbá az ÁPV Rt. a szövetkezeti üzletrészek felvásárlását végző Üzletrészhasznosító Kft. és CASA Kft. vételárának első részletét (8 milliárd forint), valamint - megbízás alapján értékesített - Konzumbank Rt. és a Tüköry Center vételárát (10,6 milliárd forint) is.

A privatizációs tartalék feltöltése a kormányzati szektor elszámolásaiban finanszírozási (nem hiányt érintő) kiadásoknak minősülnek. (Az ESA’95 módszertana szerinti hiányt a tartalék forrásainak felhasználása növeli.) A tartalék feltöltését szolgáló kiadások tartalmát jelentő információkat a privatizációs tartalék bevételeiről szóló következő pont tartalmazza.

A kárpótlási jegyek bevonása kapcsán elszámolt kiadás mértéke megegyezik az elszámolt bevételek mértékével.

A privatizációs tartalék bevételei és kiadásai

Az ÁPV Rt. a privatizációval és egyéb tevékenységeivel összefüggő, jövőbeni kötelezettségeinek teljesítéséhez privatizációs tartalékot köteles képezni. A tartalék felhasználásának jogcímeit a mindenkori költségvetési törvény szabályozza.

A privatizációs tartalék nyitó egyenlege 40,4 milliárd forint volt, amely készpénzben állt rendelkezésre. A költségvetési törvény melléklete alapján 18 milliárd forinttal tölthette fel az ÁPV Rt. a tartalékot. Ezen túl a törvény 9. §-ának (14) bekezdése alapján a privatizációs tartalék felhasználásával összefüggő visszatérüléseket a tartalék feltöltésére lehet fordítani. A korábbiakban a belterületi földek rendezése kapcsán kifizetett összegekből 0,4 milliárd forintot fizettek vissza az önkormányzatok az ÁPV Rt-nek, amely összeg az említett felhatalmazás szerint a privatizációs tartalék készpénzállományát növelte.

A privatizációs tartalék kiadásai az alábbiak voltak:

 

 

 

 millió forintban

 Jótállással, szavatossággal kapcsolatos kifizetések

 134

 Kezességvállalásból, átvállalt tartozásokból eredő kifizetések

 0

  Konszern felelősség alapján történő kifizetés

 343

 Elvont vagyontárgyak után beálló kezesi felelősség rendezése

 528

 Szerződéses kapcsolaton alapuló tartozások kiegyenlítése

 0

 Belterületi föld ellenértéke alapján a helyi önkormányzatokat megillető kifizetések

 2 257

 Privatizációs Ellenérték Hányad

 7

 A villamosipari dolgozókkal kötött megállapodás teljesítésének fedezete

 775

 Kárpótlási jegyek életjáradékra váltása

 3 023

 A „reverzális levelek” alapján történő kifizetések

 15

 Gázközművekkel kapcsolatos önkormányzati igények rendezése

 252

 A tartalékkal kapcsolatos ráfordítások

 424

 Tartalék felhasználás összesen

 7 758

Az ÁPV Rt. hozzárendelt vagyonának állományát és változását az általános indokolás mellékletét képező tájékoztató táblák mutatják be.

Ugyancsak a tájékoztató táblák adnak tájékoztatást az ÁPV Rt. hozzárendelt vagyonába tartozó társaságok 2004. évi eredményeiről.

2. A Kincstári Vagyoni Igazgatóság 2004. évi vagyonkezelési tevékenysége

A kincstári vagyongazdálkodás bevételei és kiadásai

A Kincstári Vagyoni Igazgatóság (KVI) kezelésében lévő kincstári vagyon kezelését és hasznosítását érintően a következő bevételek és kiadások merültek fel:

A KVI kincstári vagyongazdálkodással kapcsolatos bevételei:

 

 

 

 

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Támogatás

 619,7

 606,6

 606,6

 Saját működési bevételek

 840,0

 840,0

 1 181,1

 Visszaforgatott hasznosítási bevétel

 2 945,0

 2 945,0

 2 480,0

 Átvett pénzeszközök

 - 

 825,5

 818,8

 Felhalmozási bevételek

 - 

 45,1

 47,4

 Előző évi előirányzat-maradvány

 - 

 1 887,6

 1 713,1

 Összesen

 4 404,7

 7 149,8

 6 847,0

A költségvetési támogatás összegének változását alapvetően a 2050/2004. (III. 11.) Korm. határozat szerinti elvonás eredményezte.

A működési bevétel két fő összetevőből áll, egyrészt az ún. saját működési bevételből, amely a bérleti, vagyonkezelési díjakat, a továbbszámlázási és az ÁFA-bevételeket tartalmazza, másrészt az ún. visszaforgatható értékesítési bevételből. A visszaforgatható bevétel a költségvetési törvény 12. §-a alapján a KVI vagyonkezelésében lévő kincstári vagyon értékesítéséből származó bevételek felhasználását jelenti.

A saját működési bevételek teljesítése év közben a terv szerint alakult, a többlet döntően az ÁFA-visszaigénylésekből ered. Ugyanakkor az értékesítési bevételek elmaradása miatt az ebből tervezett visszaforgatás nem teljesült, így a saját működési bevételek többlete az értékesítési bevételek hiányát pótolta, tényleges többletbevétel tehát nem keletkezett.

Az átvett pénzeszközök egyes szervezetek ingatlanok karbantartásához, felújításához való hozzájárulásából, az egyéb központi beruházások 2003. évi fejezeti előirányzat-maradványának felhasználásából, a MEH-től az egyházi ingatlanok kiürítésével kapcsolatos kiadások fedezetére átvett összegből, valamint a Széchenyi-terv keretében folyósított támogatásból tevődik össze.

A kincstári vagyon értékesítéséből és hasznosításából származó 2004. évi bevételek a következők:

 

 

 

 millió forint

 - Ingatlanértékesítési bevétel 

 1 564,0

 Ebből: a) általános ingatlan értékesítési bevétel b) volt szovjet lakásértékesítési bevétel c) hagyatéki ingatlan értékesítési bevétel

  1 096,2 65,0 402,8

 - Ingóságértékesítési bevételek

 31,6

 Ebből: a) általános ingóság értékesítési bevétel b) hagyatéki ingóság értékesítési bevétel

  19,0 12,6

 - Részvények, üzletrészek, kötvények értékesítéséből származó bevételek

 249,2

 - Egyéb bevételek

 410,7

 Ebből: a) hagyatéki egyéb bevételek (készpénz hagyaték, betétkönyvek, stb.) b) használati, szolgalmi jog c) egyéb bevétel

  386,2 19,5 5,0

 Összesen:

 2 255,5

A 2004. évben befolyt bevétel, valamint a - 2003. évi elszámolások áthúzódásából származó - 287,1 millió forint összegű 2004. évi nyitó állomány felhasználása a következők szerint alakult:

 

 

 

 millió forint

 Központi költségvetésnek elszámolt bevételek

 - 

 Önkormányzatoknak elszámolt összeg

 33,1

 Költségvetési törvény 12 §-a alapján előirányzatosított

 2 480,0

 Hagyatéki visszautalások

 18,2

 Elszámolás alatt

 11,3

 Mindösszesen

 2 542,6

A költségvetési törvény 12. §-a 2 945 millió forint kincstári vagyon értékesítéséből származó bevétel felhasználására adott lehetőséget a KVI törvényben meghatározott állami feladataira. Az értékesítési bevételek alacsony teljesülése miatt a teljes összeg visszaforgatására nem volt mód, a ténylegesen visszaforgatott összeg 2 480 millió forint.

A KVI kincstári vagyongazdálkodással kapcsolatos kiadásai

 

 

 

 

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Dologi kiadások

 2 496,1

 2 881,6

 2 682,8

 Egyéb működési célú kiadások, támogatás

 - 

 1,0

 1,0

 Intézményi beruházási kiadások

 600,0

 821,5

 205,7

 Felújítás

 1 235,3

 2 200,5

 1 047,8

 Egyéb felhalmozási célú kiadások

 73,3

 374,5

 209,2

 Központi beruházási kiadások

 - 

 810,7

 734,5

 Kölcsönök

 - 

 60,0

 60,0

 Összesen

 4 404,7

 7 149,8

 4 941,0

A KVI állami feladatai ellátásához kapcsolódó fenti kiadásai a következő, lényegesebb elemeket tartalmazzák:

Dologi kiadások:

- a kezelt ingatlanállomány üzemeltetése, közüzemi díjak (291,7 millió forint),

- karbantartás, fenntartás, műszaki tervezés, környezeti kárelhárítás, veszélyforrás-elhárítás, tűzszerészeti mentesítés, régészeti kutatások stb. (174,7 millió forint),

- őrzési kiadások (533,4 millió forint),

- értékbecslési, pályáztatási, ingatlan-dokumentációs és szakértői díjak (481,6 millió forint),

- vagyonbiztosítás, vesztes perek kiadásai, maradványt terhelő és a bevételek meghatározott köre utáni befizetési kötelezettség (828,5 millió forint),

- előzetesen felszámított ÁFA (372,9 millió forint).

Intézményi beruházási kiadások,

- a tartósan állami tulajdonban tartandó műemlékek bérleti és tulajdonjogának megszerzése (41,6 millió forint),

- ingatlancseréből adódó ÁFA fizetési kötelezettség (24,9 millió forint),

- informatikai beruházás folytatása (205,8 millió forint),

- ingatlanok kiürítésének, funkciókiváltásának, bérleti jog megváltásának költségei (139,4 millió forint),

Felújítási kiadások:

- műemlék helyreállítás, felújítás.

Egyéb felhalmozási kiadások:

- vagyonkezelőknek ingatlan-felújításhoz, fejlesztéshez nyújtott támogatás,

- a KVI vagyonkezelésében lévő ingatlanok közműfejlesztési hozzájárulása.

Központi beruházási kiadások

- Állami vagyonkezelési beruházások:

- a kincstári vagyonkataszter bővítése (2004-ben teljes körűvé vált a vagyonkataszter),

- műemlék-helyreállítást célzó beruházási program.

- Egyéb ingatlanfejlesztési feladatok:

- a Széchenyi-terv ún. várprogramján elnyert támogatáshoz önerő biztosítása.”

Kölcsönök

- Bábolna Ménesbirtok Kft. működési kiadásai.

3. A központi költségvetési fejezetek 2004. évi vagyonkezelési tevékenysége

A központi költségvetési szervek éves beszámolási kötelezettségük keretében készített mérlegének együttes főösszege 2004. év végén 16,6%-kal (508,4 milliárd forinttal) magasabb az előző évinél.

A befektetett eszközök értéke (2754.4 milliárd forint) 14,9%-kal, a forgóeszközök értéke (807,7 milliárd forint) 22,7%-kal emelkedett.

A hosszabb távon rendelkezésre álló (befektetett) eszközök

- E csoporton belül legnagyobb súllyal szerepel a tárgyi eszközök értéke, mely összesen 5,8%-kal (112,0 milliárd forinttal) magasabb az előző évi értéknél. Ezen belül is az ingatlanok 8,5%-kal, a gépek, berendezések 3,5%-kal és a járművek értéke 9,4%-kal nőtt. E három tétel mérleg szerinti együttes állománya 2004. december 31-én 1858,7 milliárd forint, 7,9%-kal haladja meg az előző évi állomány értékét.

- Mindössze 3,0%-kal emelkedett az immateriális javak (pl. vagyoni értékű jogok, szellemi termékek, szoftverek) értéke az előző évi 11,8%-os emelkedéssel szemben.

- Jelentősen nőtt a tartósan befektetett pénzügyi eszközök (tartós hitelviszonyt, részesedést megtestesítő értékpapírok, tartósan adott kölcsönök) értéke összességében 99,4%-kal (241,8 milliárd forinttal). Ezen belül a tulajdonosi részesedések értéke több mint kétszeresére (210,1%-ra) emelkedett, a tartósan adott kölcsönök állománya csekély mértékben (1,7%-kal) csökkent.

A forgóeszközök változásának összetevői

- a készletek (anyagok, áruk) értéke lényegesen nem változott (0,3%-kal, 0,3 milliárd forinttal csökkent);

- a költségvetési szervek nyilvántartott rövidlejáratú követelése 2004. évben nagy mértékben - 43,3 milliárd forintról 126,1 milliárd forintra - összesen majdnem háromszorosára nőtt;

- 85,3%-kal csökkent a rövidlejáratú értékpapírok állománya;

- a forgóeszközök csoportján belül meghatározó a pénzeszközök (elszámolási számlák, pénztárak) állományának átlagosan 14,2%-os növekedése. A központi költségvetési szervek pénzeszközeinek 91%-át kitevő elszámolási számlák állománya 11,0%-kal, a költségvetési bankszámlák 82,9%-kal, a pénztárak, csekkek, betétkönyvek állománya 29,5%-kal, az idegen pénzeszközök 58,6%-kal nőttek.

A költségvetési szervek vagyonának forrás szerinti összetétele a következőképpen változott:

- a saját tőke értéke 2 774,2 milliárd forintra, 20,9%-kal nőtt,

- a tartalékok (509,3 milliárd forint) összesen 9,4%-os emelkedést mutatnak. A költségvetési tartalékból 63,0 milliárd forint az előirányzat-maradvány, ez az előző évi maradványnak 83,5%-a. Ezen kívül a kiadási megtakarítások 33,8%-os, valamint a bevételi lemaradások 89,9%-os növekedéséből származott a költségvetési tartalékok 9,5%-os növekedése. Bár az összes tartalék súlyában jelentéktelen a vállalkozási tartalék, növekedése 4,8%-os.

- a kötelezettségek összesen 5,1%-os csökkenése zömében a rövidlejáratú kötelezettségek 1,6%-os növekedéséből, kisebb részben a hosszúlejáratú kötelezettségek igen nagy arányú (89%-os) csökkenéséből adódott.

VIII. Elkülönített állami pénzalapok

Az elkülönített állami pénzalapok alrendszere kibővült: a Munkaerőpiaci Alap, a Központi Nukleáris Pénzügyi Alap és a Wesselényi Miklós Ár- és Belvízvédelmi Kártalanítási Alap mellett a 2003. évi XC. törvény alapján létrejött a Kutatási és Technológiai Innovációs Alap, amely a működését 2004. január 1-jével kezdte meg. Az Alap a kutatás-fejlesztés és a technológiai innováció támogatását biztosítja. Az Alap feletti rendelkezési jogot az oktatási miniszter gyakorolja. Az oktatási miniszter rendelkezési jogát - a jogszabályban meghatározott feladatkörben - a Nemzeti Kutatási és Technológiai Hivatal elnökére ruházta át. Az Alapot a Kutatás-fejlesztési Pályázati és Kutatáshasznosítási Iroda kezeli. További változás, hogy a Központi Nukleáris Pénzügyi Alap feletti rendelkezési jog - a 76/2004. (XI. 10.) ME határozat alapján - a belügyminisztertől átkerült az igazságügy-miniszterhez.

1. A bevételek alakulása

Az elkülönített állami pénzalapok összes bevételeinek a legnagyobb része (72,7%-a), 221,6 milliárd forint a járulékokból származik. A Munkaerőpiaci Alap bevételeinek legnagyobb részét jelenti a munkaadói járulék, amelyből 157,3 milliárd forint folyt be. A bevétel 4%-kal maradt el az előirányzattól. A munkavállalói járulék mértéke 1%. E bevétel 3,9%-kal maradt el az előirányzattól. A Kutatási és Technológiai Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - közel 16 milliárd forint bevétel keletkezett.

A különféle hozzájárulások képviselik az alrendszeren belüli második legnagyobb bevételi forrást. A hozzájárulásokból összesen 54,4 milliárd forint bevétel származott, ami az összes bevétel 17,9%-a. A szakképzési hozzájárulásból 22,4 milliárd forint folyt be, amely a Munkaerőpiaci Alap összes bevételeinek 9,3%-a. A rehabilitációs hozzájárulásból a Munkaerőpiaci Alapba 8,1 milliárd forint folyt be. A tervezés alapjául szolgáló, egy főre jutó rehabilitációs hozzájárulás éves mértéke 2004-ben 117 600 Ft/fő volt. A nukleáris hozzájárulásból, vagyis a Paksi Atomerőmű Rt. befizetéséből 23,9 milliárd forint bevétele keletkezett a Központi Nukleáris Pénzügyi Alapnak. Ez megfelel a törvényi előírásnak.

Az elkülönített állami pénzalapok 2004-ben összességében 15,9 milliárd forint költségvetési támogatásban részesültek, ami az összes bevétel 5,2%-a. (részletezés a V. 2. 7. pontnál)

Egyéb bevételekből összesen 9,8 milliárd forint folyt be, ebből: a Munkaerőpiaci Alapnál 3,7 milliárd forint jelentkezett a megállapodások megszegése miatt határozattal visszakövetelt ellátások és támogatások összegéből, a kamatbevételekből, az önkéntes befizetésekből, a bírságokból (döntően a foglalkoztatási törvényben szabályozott rendbírságból), a diplomáciai testületek befizetéseiből és különféle egyéb bevételekből képződő, nem adó jellegű folyó bevételekből, továbbá szakképzési egyéb bevételből. A Kutatási és Technológiai Innovációs Alapnál közel 6 milliárd forint egyéb bevétel keletkezett, ebből 5,7 milliárd forint a jogelőd fejezeti kezelésű előirányzatok maradványa, továbbá pénzeszközátvétel történt - megállapodás alapján - a Földművelésügyi és Vidékfejlesztési Minisztérium fejezeti kezelésű előirányzatától, valamint az egyéb eljárási bevételek jelentek meg. A Központi Nukleáris Pénzügyi Alap egyéb bevételei a püspökszilágyi Radioaktív Hulladék Feldolgozó és Tárolóban (RHFT) a radioaktív hulladékok eseti elhelyezésekor az engedélyesek befizetéseiből, valamint a Radioaktív Hulladékkezelő Közhasznú Társaság elszámolásából adódó befizetésből származnak. A Wesselényi Miklós Ár- és Belvízvédelmi Kártalanítási Alapnak bevétele származott a Környezetvédelmi és Vízügyi Minisztériumtól - megállapodás alapján - átvett pénzeszközből, valamint a rendszeres befizetés jogcímen a kártalanítási szerződésekhez kapcsolódó díjakból.

Kölcsön visszatérüléséből összesen 3 milliárd forint származott: A Munkaerőpiaci Alapnál 1,8 milliárd forint keletkezett a bérgarancia támogatások törlesztése, a visszterhesen nyújtott rehabilitációs támogatások törlesztése jogcímeken, valamint a foglalkoztatási alaprészt és a képzési alaprészt illető kölcsönök visszafizetéséből. A Kutatási és Technológiai Innovációs Alapnál 1,2 milliárd forintot tett ki a visszterhes támogatások törlesztése.

2. A kiadások alakulása

A Munkaerőpiaci Alap az aktív foglalkoztatási eszközök jogcímen 44,4 milliárd forint kiadást teljesített. A foglalkoztatási programok megvalósulásáról az alapkezelő részletesen beszámolt (ezeket a „Fejezeti indokolások” kötetek LXIII. Munkaerőpiaci Alap fejezete tartalmazza). Szakképzési célú kifizetések 15,9 milliárd forintot tettek ki. A munkanélküli ellátások 4,3%-kal haladták meg az előirányzatot. A munkanélküli ellátásokon belül a munkanélküli járadék havi átlagos összege (38,9 ezer forint) a tervezetthez képest több mint 3%-kal magasabb lett, a munkanélküli járadékban részesültek havi átlagos létszáma (110 ezer fő) pedig a tervezett szinthez képest közel 5%-kal emelkedett. A munkanélküliek - éves átlagban, havonta 800 fő - részére 0,1 milliárd forint jövedelempótló támogatást folyósítottak. Bérgaranciára - a felszámolás alatt álló gazdálkodó szervezetek dolgozóikkal szemben fennálló kiegyenlíthetetlen munkabér és végkielégítés tartozásának fedezetére - 3,7 milliárd forintot fizettek ki. A rehabilitációs célú kifizetések közül a munkahelyteremtés és megtartás támogatás előirányzata 86,7%-ra teljesült. Az átadott pénzeszközök - FMM. Alapkezelőnek, Állami Foglalkoztatási Szolgálatnak, EU társfinanszírozásra, Országos Munkabiztonsági és Munkavédelmi felügyelőségnek, TB alapnak, közmunka céljára, területkiegyenlítésre, non-profit szektorbeli munkavállalás támogatására, KSH régiós átalakítására - összességében 31,7 milliárd forintot tettek ki. Az Alap 67,9 milliárd forint költségvetési befizetést teljesített (részletezés a V. 1. 6. pontnál). Befizetésként számolják el - az aktív eszközök között - a közteherjegy ellenértékének az átutalását a Magyar Államkincstár részére.

A Központi Nukleáris Pénzügyi Alap felhalmozási kiadásai 7,3 milliárd forintot tettek ki, melyek a következő projektekre nyújtanak fedezetet: a kis- és közepes aktivitású hulladéktároló létesítésének előkészítésére, a püspökszilágyi RHFT beruházására, a nagy aktivitású hulladéktároló létesítésének előkészítésére, a kiégett fűtőelemek átmeneti tárolójának bővítésére és felújítására, valamint a paksi atomerőmű leszerelésének előkészítésére. Az Alapból 2,4 milliárd forint működési célú pénzeszköz átadás történt: A kiégett kazetták átmeneti tárolója és a RHK kht. működtetésére, a püspökszilágyi hulladéktároló üzemeltetésére, az önkormányzatok támogatására, az alapkezelőnek működési célra, valamint a felügyeleti díjfizetési kötelezettség teljesítésére. (a teljesített kiadások részletezését a „Fejezeti indokolások” kötetek LXVI. Központi Nukleáris Pénzügyi Alap fejezete tartalmazza).

A Wesselényi Miklós Ár- és Belvízvédelmi Kártalanítási Alapból kártalanítási eljárás kezdeményezésére és kártalanítás kifizetésére 2004-ben nem került sor. Az Alap teljesített kiadásai a működtetését szolgálták. (a teljesített kiadások részletezését a „Fejezeti indokolások” kötetek LXVIII. Wesselényi Miklós Ár- és Belvízvédelmi Kártalanítási Alap fejezete tartalmazza).

A Kutatási és Technológiai Innovációs Alap a folyó kiadásokra 16,6 milliárd forintot költött, ebből az alapkezelés költsége 0,6 milliárd forintot tett ki. A felhalmozási kiadásokra 5,6 milliárd forint teljesítés történt. Az Alap 0,3 milliárd forint kölcsönt nyújtott. (a teljesített kiadások részletezését a „Fejezeti indokolások” kötetek LXIX. Kutatási és Technológiai Innovációs Alap fejezete tartalmazza).

Összefoglalva: Az alapok költségvetési bevétele 304,70 milliárd forintot, költségvetési kiadása pedig 276,85 milliárd forintot tett ki. Az elkülönített állami pénzalapok a 2004. évet 27,85 milliárd forint többlettel zárták: a Munkaerőpiaci Alap hiánya 3,00 milliárd forint, a Központi Nukleáris Pénzügyi Alap többlete 17,87 milliárd forint, Wesselényi Miklós Ár- és Belvízvédelmi Kártalanítási Alap többlete 0,04 milliárd forint, a Kutatási és Technológiai Innovációs Alap többlete pedig 12,94 milliárd forint.

3. Az elkülönített állami pénzalapok 2004. évi beszámolójának auditálása:

Az államháztartásról szóló - többször módosított - 1992. évi XXXVIII. törvény (a továbbiakban: Áht.) 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező miniszter éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. Az elkülönített állami pénzalapok 2004. évi beszámolójának és mérlegének auditálása során a könyvvizsgálók az alábbi megállapításokat tették:

3.1. A Munkaerőpiaci Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

3.2. A Központi Nukleáris Pénzügyi Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

3.3. A Wesselényi Miklós Ár- és Belvízvédelmi Kártalanítási Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

3.4. A Kutatási és Technológiai Innovációs Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

Az egyes alapokról kiadott könyvvizsgálói záradékokat a „Fejezeti indokolások” kötetek mellékletei tartalmazzák.

IX. A társadalombiztosítás pénzügyi alapjai 2004. évi költségvetésének végrehajtása

1. A gazdálkodás keretei

A Magyar Köztársaság 2004. évi költségvetéséről szóló 2003. évi CXVI. törvény az államháztartás társadalombiztosítási alrendszerének bevételi főösszegét 2784,8 milliárd forintban, kiadási főösszegét 3071,6 milliárd forintban, a kettő különbözeteként adódó hiányt 286,8 milliárd forintban határozta meg. A tervezett deficit teljes összege az Egészségbiztosítási Alap költségvetésében jelentkezett, a Nyugdíjbiztosítási Alap tervezett költségvetése kiegyensúlyozott volt. A Magyar Köztársaság 2003. évi költségvetésének végrehajtásáról rendelkező 2004. évi C. törvény értelmében az Egészségbiztosítási Alap néhány bevételi és kiadási előirányzata, bevételi és kiadási főösszege, valamint ennek következtében az alrendszer bevételi és kiadási főösszege is módosult és az előirányzott deficit is nőtt. Az alrendszer módosított bevételi főösszege az eredetihez képest 9,0 milliárd forinttal nőtt (2 793,8 milliárd forint lett), a kiadási főösszeg esetében a növekmény közel 49,7 milliárd forint (3 121,3 milliárd forint lett), így az előirányzott hiány nagysága 40,7 milliárd forinttal emelkedett (327,4 milliárd forintra).

A költségvetést részben makrogazdasági folyamatok, részben a társadalombiztosítási járulékra, a magán-nyugdíjpénztári tagdíjakra, valamint a nyugellátásokra és az egészségbiztosítási ellátásokra vonatkozó szabályozások determinálták. A tervezés azzal számolt, hogy a járulékköteles jövedelmek jelentős részét képező nemzetgazdasági szintű bruttó keresettömeg a megelőző évihez viszonyítva mintegy 8,0%-kal növekszik. A foglalkoztatottak száma tekintetében a tervezés nagyjából változatlan létszámmal kalkulált. A legnagyobb kiadási előirányzatot képező nyugellátások emelését a törvényi előírás értelmében két makrogazdasági paraméter, a nemzetgazdasági szintű nettó keresetnövekedés és a fogyasztói árindex határozza meg. Előbbi tervezett növekedése 6,8%, míg utóbbi vélelmezett értéke 5,8% volt.

A munkáltatói járulék mértéke miként az előző évben, 2004-ben is 29%, ebből a nyugdíjbiztosítási járulék 18%, az egészségbiztosítási járulék pedig 11% volt. Az egyéni járulék mértéke változott, 11,5%-ról 12,5%-ra nőtt, ezen belül az egészségbiztosítási járulék 1 százalékponttal emelkedve 4%-ra változott, a nyugdíjbiztosítási járulék 8,5% maradt. A magán-nyugdíjpénztári tagok a társadalombiztosítási nyugdíjrendszerbe 0,5% mértékű nyugdíjjárulékot fizettek, tagdíjuk 8% volt (2003-ban ez 1,5 és 7%). Az egyéni nyugdíjjárulék-fizetés felső határa is változott, összege a 2004. évre tervezett, az egy naptári napra jutó bruttó átlagkereset háromszorosa (2003-ban két és félszeres volt), ami napi 14500, éves szinten 5 307 000 forint. A járulékköteles jövedelmek körére (járulékalapokra) vonatkozó szabályozás lényegesen nem változott. A tételes és a százalékos egészségügyi hozzájárulás mértéke és legfontosabb szabályai nem változtak.

1.1. A Nyugdíjbiztosítási Alap 2004. évi költségvetésének teljesítése

Az Alap 2004. évi költségvetésének tervezett bevételi és kiadási főösszege egyaránt 1668,9 milliárd forint volt. A kiegyensúlyozott költségvetésre vonatkozó követelményt az Áht. írja elő. Az év folyamán nem került sor az Alap elfogadott költségvetésének módosítására.

A Nyugdíjbiztosítási Alap saját bevételei és kiadásai különbözeteként képződött költségvetési hiánya 80,2 milliárd forint lett. A teljes hiány valamivel több, mint fele a tervezettnél kevesebb bevétel (42,1 milliárd forint) következménye, míg a tervezettet meghaladó kiadások további 38,1 milliárd forinttal növelték a deficitet.

Az Alap tervezett bevételi főösszege 1668,9 milliárd forint volt, a teljesítés - döntően a járulékbevételek körében jelentkező elmaradás miatt - ennél mintegy 42,1 milliárd forinttal kevesebb. A bevételek mintegy 73%-át adó járulékbevételek (munkáltatói és egyéni befizetések) együttes előirányzata 1290,9 milliárd forint, a teljesítés ennél mintegy 3,4%-kal kevesebb. A munkáltatói járulékbefizetésekből 1017,0 milliárd bevétel származott, az előirányzattól való elmaradás mintegy 3,6%. A biztosítottak által fizetett bevételek nagysága 230,2 milliárd forint, ami az előirányzatnál mintegy 2,5%-kal kevesebb. Az előirányzatoktól való elmaradást elsősorban a tervezettnél mintegy 1,5 százalékponttal kisebb keresetkiáramlás magyarázza. A biztosítotti bevételek tartalmazzák a társadalombiztosítási nyugdíjrendszerbe tartozók, a magánnyugdíj-pénztári tagok befizetéseit, valamint a bevételek csekély hányadát kitevő, a pénztártagok visszalépéséből származó átutalásokat. Tartalmilag a járulékbefizetésekhez kapcsolódó késedelmi pótlékból és bírságból 6,2 milliárd forint bevétel származott, az előirányzattól való eltérés minimális mértékű.

Kiegészítik az Alap bevételeit az egyéb járulékok és hozzájárulások, összbevételen belüli arányuk mintegy 1,8%, abszolút nagyságuk 29,9 milliárd forint volt. Az idetartozó bevételek nagy részét a fegyveres testületek kedvezményes nyugellátásához való hozzájárulás adja, a teljesítés 26,9 milliárd forint.

Az Alapból fizetett nyugellátások fedezetének biztosításában lényeges szerepet játszanak a központi költségvetésből származó hozzájárulások, ezek együttes összege az előirányzattal megegyezően 334,1 milliárd forint, ami a teljes bevételnek valamivel több mintegy egyötöde volt. A támogatást az alábbi jogcímek biztosították:

- a GYES-ben, GYED-ben, GYET-ben részesülők utáni térítés 21,7 milliárd forint volt, ez megegyezik az előirányzattal;

- a magánnyugdíj-pénztárakba átlépett személyek kieső járulékbefizetéseinek megtérítés összege 168,1 milliárd forint volt, a teljesítés ugyanakkora mint az előirányzat;

- az Alap költségvetésének egyensúlyát biztosító központi költségvetési pénzeszközátadás teljes előirányzatának (144,3 milliárd forint) felhasználására szükség volt, de ez sem bizonyult elégnek a hiány elkerüléséhez.

A Nyugdíjbiztosítási Alap saját kiadásainak összege 2004-ben 1707,0 milliárd forint volt, ez mintegy 2,3%-kal haladja meg az előirányzott kiadási főösszeget. A kiadások mintegy 98,3%-át a nyugellátásokra fordított összegek adják, ezek nagysága 1678,9 milliárd volt, ami az előirányzott értéknél hozzávetőleg 2,2%-kal több. Ez az összeg a GDP 8,3%-át tette ki, amennyiben az Egészségbiztosítási Alapból és a központi költségvetési forrásból finanszírozott nyugdíjakat és nyugdíjszerű ellátásokat is figyelembe vesszük, akkor 10,2% az arány. Az Alapból finanszírozott nyugellátási kiadások előző évihez viszonyított növekedése 11,4%, abszolút összegben 171,3 milliárd forint. A növekedést alakító tényezők a következők voltak. Januárban a törvényi előírások értelmében 6,3%-os emelés történt, ami a fogyasztói árak 5,8%-os és a nemzetgazdasági szinten mért nettó átlagkeresetek 6,8%-os feltételezett növekedésének egyszerű számtani átlaga. Az év folyamán az említett két paraméter évközi alakulása némileg eltért a feltételezettől, ezért novemberben kiegészítő, és ez év elejéig visszamenőleges hatályú 1%-os mértékű kiegészítő emelésre került sor. 2004-ben tovább folytatódott a 13. havi nyugdíj fokozatos bevezetése, május hónapban egy heti, november hónapban újabb egy heti nyugdíj folyósítására került sor. Szintén november hónapban történt az özvegyi nyugdíjak emelésének második lépése, amely a saját jogú nyugellátás mellett folyósított 25%-os özvegyi nyugdíjakat, valamint a legalább két árvaellátásra jogosult gyermek eltartására tekintettel járó özvegyi nyugdíjakat érintette, és ennek keretében a 25%-os szint 30%-ra történő emelése valósult meg. (20%-os növekedés). Ez mintegy 533 ezer ellátás, havonkénti átlagosan 2 650 forinttal történő emelését jelentette.

A januári emelés 2 346 ezer főt érintett, egy főellátás esetében az átlagos emelés nagysága mintegy 3 100 forint, az 584 ezer kiegészítő ellátás átlagosan 900 forinttal nőtt. Az emelés összesen 2 930 ezer ellátásra terjed ki, átlagos nagysága egy ellátottra számítva valamivel több, mint 3 300 forint.

A novemberi kiegészítő emelés 2 288 ezer főre terjed ki, egy főellátás átlagos emelése 500 forint volt. A kiegészítő ellátások esetében (590 ezer) az átlagos emelési összeg 150 forint volt. Az egy ellátottra jutó - a kiegészítő ellátásokat is beszámítva -, átlagos emelés 560 forint volt.

A nyugdíjak kétszeri emelését, valamint az 53. és 54. heti nyugdíjak kifizetését is beszámítva az előző évihez viszonyítva az egyéni nyugdíjak átlagosan 9,6%-kal nőttek, figyelembe véve a 2004. évi 6,8%-os fogyasztói árnövekedést az egyéni nyugdíjak reálértéke átlagosan 2,6%-kal emelkedett, a nyugdíjasokra jellemző fogyasztói árindexel számolva (7,3%), a reálérték-növekedés 2,1%.

A nyugdíjbiztosítás központi hivatali és igazgatási szerveinek működésére fordított kiadások nagysága 23,4 milliárd forint.

1.2. Az Egészségbiztosítási Alap 2004. évi költségvetésének teljesítése

A Magyar Köztársaság 2004. évi költségvetéséről szóló 2003. évi CXVI. törvény az Alap költségvetésnek bevételi főösszegét 1115,9 milliárd forintban, kiadási főösszegét 1402,6 milliárd forintban, hiányát 286,8 milliárd forintban irányozta elő. A költségvetés egyes előirányzatait, bevételi és kiadási főösszegét, tervezett hiányát a 2003. évi költségvetés zárszámadását tartalmazó 2004. évi C. törvény módosította. Ennek keretében a bevételi főösszeg 9,0 milliárd forinttal nőtt, ez teljes egészében az egészségbiztosítási tevékenységgel kapcsolatos egyéb bevételek előirányzatánál jelentkezett, a gyógyszergyártók és gyógyszerforgalmazók, valamint magyar állam között létrejött szerződés alapján teljesítendő befizetéseket tartalmazta. A módosítás a kiadási főösszeget 49,7 milliárd forinttal növelte; ebből az összegből a gyógyszer-támogatási kiadások előirányzata 39,1 milliárd forinttal, a gyógyászati segédeszközök előirányzata pedig 6,6 milliárd forinttal nőtt, míg a gyógyszergyártók befizetéseinek ellentételezésére szolgáló új előirányzat értéke 4,0 milliárd forint lett. A bemutatott módosítások következtében az Alap tervezett hiánya 327,4 milliárdra változott.

Az Alap tényleges költségvetési hiánya a módosított értéket mintegy 4,9%-kal meghaladva 343,7 milliárd forint lett. A tervezettnél nagyobb deficit a módosított bevételi főösszegtől 24,8 milliárd forinttal elmaradó bevételek, és az előirányzottnál 8,6 milliárd forinttal kisebb kiadások eredője.

A saját bevételek összege 1100,1 milliárd forint, a módosított előirányzattól való elmaradás elsősorban az összes bevétel közel 93%-át kitevő járulékbevételek és hozzájárulások körében keletkezett, amit a további kisebb jelentőségű bevételi előirányzatok esetében a módosított előirányzatot meghaladó többlett-teljesítések nem ellensúlyoztak.

A saját bevételek hozzávetőleg háromnegyed részét adó társadalombiztosítási járulékbevételek (munkáltatói és egyéni befizetések) nagysága 821,7 milliárd forint, ami az előirányzatnál - összefüggésben a tervezettől elmaradó keresetkiáramlás miatt- mintegy 2,5%-kal kevesebb. A megelőző évi teljesítéshez viszonyított növekedés 13,6% volt, ami a keresetnövekedés, és a biztosítotti egészségbiztosítási járulék 1 százalékpontos emelésének a hatását is tartalmazta.

Az Alap saját bevételeinek mintegy 15%-a a kétféle (tételes és százalékos mértékű) egészségügyi hozzájárulásból származott, ezek 2004. évi összege 168,6 milliárd forint, az előirányzattól való elmaradás 4,7%.

A központi költségvetési hozzájárulások nagysága 60,9 milliárd forint, ami az előirányzatot mintegy 3,3 milliárd forinttal (5,7%-kal) haladta meg. A többlet két részből állt össze:

- a gyermekgondozási díj megtérítésénél - mivel ezen kiadások is nagyobbak lettek az előirányzatnál - 1,5 milliárd forint növekmény képződött (ez az Alap költségvetési egyenlegét nem érinti);

- a 2271/2004. (X. 30.) Korm. határozat értelmében a közalkalmazottak bruttó 6%-os keresetnövekedésének biztosítása érdekében 1,8 milliárd forint került jóváhagyásra az Alap részére a költségvetés tartalékából.

Az egészségbiztosítási tevékenységgel kapcsolatos egyéb bevételek összege 14,2 milliárd forint lett, ami a módosított előirányzatnál mintegy 0,4 milliárd forinttal, az eredeti előirányzatnál 9,4 milliárd forinttal több. Az eredeti és a módosított előirányzat közötti 9,0 milliárd forintot kitevő különbséget a gyógyszergyártókkal és fogalmazókkal megkötött szerződésekből származó tervezett befizetések adták.

Az Alap saját kiadásainak összege 1443,8 milliárd forint volt, ami a módosított kiadási főösszegnél 0,6%-kal kevesebb.

A nyugellátásokra fordított kiadás 235,2 milliárd forintot tett ki, az előirányzathoz képest ez mintegy 1,5%-kal kevesebb. Ezek a kiadások tartalmazzák a korhatár alatti rokkantsági baleseti rokkantsági, és hozzátartozói nyugellátásokat, valamint a 13. havi nyugdíj 2004-ben még kétheti összegét. Az előirányzat és a teljesítés közötti eltérést elsősorban az okozta, hogy a kérdéses ellátásokban részesülők tényleges létszáma kisebb lett a tervezettnél, és a létszámcserélődésből adódó hatás kisebb mértékben növelte a kiadásokat a vélelmezettnél.

Az egészségbiztosítás pénzbeni ellátásaira fordított kiadások nagysága 182,6 milliárd forint, ami mintegy 0,8%-kal kevesebb az előirányzatnál. Ez utóbbihoz viszonyított elmaradás döntően a táppénzkiadásoknál keletkezett megtakarítás, valamint a terhességi gyermekágyi segély a gyermekgondozási díj és a kártérítési baleseti járadék előirányzatoknál képződött túllépések eredője. Az alcím legnagyobb előirányzatát képviselő táppénzkiadások nagysága 96,2 milliárd forint, ami az előirányzatnál 5,2%-kal, a megelőző évi teljesítésnél 2,7%-kal kevesebb. A kiadások alakulását alapvetően a passzív jogon (a biztosítási jogviszony megszűnése utáni) járó táppénzjogosultság időtartamának csökkentése magyarázza.

A terhességi gyermekágyi segélyre fordított 23,4 milliárd forint kiadás 9,3%-kal (abszolút összegben valamivel több mint 2,0 milliárd forinttal) nagyobb az előirányzatnál, a kettő közötti eltérést az egy napra jutó segély összegének tervezettet meghaladó növekedése okozta.

A gyermekgondozási díjra 2004. végéig kifizetett összeg 54,5 milliárd forint, a teljesítés 2,8%-kal több az előirányzatnál. A túllépés gyakorlatilag nem befolyásolta az Alap költségvetési egyenlegét, mivel ezen kiadásokat a központi költségvetés megtérítette.

A természetbeni ellátásokra kifizetett összeg 998,6 milliárd forint volt, ami a módosított előirányzatnál mintegy 0,3%-kal kevesebb. Az idetartozó ellátások legnagyobb súlyú előirányzatát a gyógyító-megelőző ellátások képviselik, az erre a célra felhasznált összeg 654,6 milliárd forint. Év közben a 2271/2004. (X. 30.) Korm. határozat 1,8 milliárd forinttal növelte az előirányzatot.

A gyógyszertámogatás 2004. évi törvényi módosított előirányzata 279,0 milliárd forint volt, a tényleges kiadások ezt 3,6%-kal, abszolút értékben mintegy 9,9 milliárd forinttal haladták meg. A gyógyászati segédeszközök támogatására felhasznált összeg 43,0 milliárd forint, ez a törvényi módosított előirányzatnál mintegy 3,6%-kal, azaz 1,6 milliárd forinttal kevesebb.

Az egészségbiztosítási központi hivatali és igazgatási szerveinek működésére felhasznált összeg 22,4 milliárd forint.

1.3. A Kincstári Egységes Számlához kapcsolódó megelőlegezési számla igénybevétele a társadalombiztosítási kiadások finanszírozására

A társadalombiztosítás két pénzügyi alapja napi bevételeinek és napi kiadásainak nagysága több tényező következtében eltér egymástól. A jogszabályokban rögzített befizetési és átutalási határidők nem esnek egybe a jelentősebb kiadási előirányzatok kifizetési időpontjaival, ez eleve átmeneti likviditási igényt generál, de ezen túlmenően ilyen szükségletet támaszt az adott évben képződő hiány, valamint a megelőző évben keletkezett és csak a zárszámadási törvény elfogadása után rendezett hiány. Ezért mindazokon a napokon, amikor a bevételek kisebbek az ugyanazon a napon felmerülő kiadásoknál, szükséges a központi költségvetés által biztosított kamatmentes hitelhez való hozzájutás, ami a KESZ-hez kapcsolódó megelőlegezési számláról történik. A folyamatos likviditás lehetőségét a 2004. évi költségvetési törvény 30. §-a biztosította.

A 2004. évi napi hitelállomány alaponként részletezett legfontosabb mutatóit a következő táblázat tartalmazza.

 

 

 

 

 

 milliárd forint

 

 Egészségbiztosítási Alap

 Nyugdíjbiztosítási Alap

 Legkisebb napi érték

 309,5

 15,1

 Legnagyobb napi érték

 676,4

 311,7

 Átlagos napi érték

 493,4

 102,4

 Hitelállomány az év elején

 309,5

 36,3

 Hitelállomány az év végén

 343,4

 77,5

A 2004. évben egyik Alap esetében sem volt olyan nap, amikor nem volt szükség a likviditási hitel igénybevételére. A napi hitelállomány mindkét Alap esetében, ha a teljes évet nézzük, a hiány növekedésével korrelálva - kisebb hónapon belüli hullámzással ugyan - folyamatosan emelkedett.

A táblázatban szereplő adatok értékelésénél figyelembe kell venni, hogy a megelőző évi hiány rendezése (a KESZ hitelállományából való elengedése) a tárgyév december hónapjának végén történt.

1.4. A létszám és a személyi juttatások alakulása

Az egészségbiztosítási ág engedélyezett létszáma 4145 fő volt, ami a 2003. évi létszámnál 208 fővel kevesebb. A különbözet egyrészt a kötelező létszámcsökkentés (243 fő), valamint az ellenőrzési rendszer fejlesztéséhez kapcsolódó szerény mértékű létszámbővítés (32 fő) eredője. 2004-ben az átlagos statisztikai állományi létszám 4074 fő, ami közel 2%-kal kevesebb a 2003. évi értéknél. A működési kiadásokból személyi juttatásokra felhasznált összeg 11,7 milliárd forint, ami 3,5%-kal több a megelőző évinél.

A nyugdíjbiztosítási ág engedélyezett létszáma 4205 fő volt, a megelőző évi létszámnál 158 fővel kevesebb. A változás két tényező hatására történt, 2003-ban 210 fős létszámcsökkentésre került sor, viszont az EU-csatlakozás személyi feltételeinek biztosítása, valamint a Fiumei úti beruházáshoz kapcsolódó létszámszükséglet együtt 52 fővel növelte az engedélyezett létszámot. 2004-ben az átlagos statisztikai állományi létszám 4082 fő, ez 3%-kal kevesebb az előző évinél. A személyi juttatásokra fordított kiadások nagysága 11,3 milliárd forint, a korábbi évben e célra fordított összegnél 3,7%-kal több.

1.5 A kiadások funkcionális csoportjainak alakulása

Az államháztartás társadalombiztosítási alrendeszere kiadásainak funkcionális szerkezete a korábbi évekre jellemző arányokat mutatja. A társadalombiztosítási és jóléti szolgáltatások csoportjába tartozó kiadások aránya 68,4%, az egészségügyre fordított kiadások aránya 31,6% volt.

Az általános közösségi szolgáltatások csoportba tartozó kiadások aránya kisebb a statisztikailag értelmezhető megoszlási értéknél.

X. A helyi önkormányzatok gazdálkodása

1. A költségvetési szabályozórendszer működésének értékelése

A helyi önkormányzati rendszer típusonkénti alakulását a 2003., illetve 2004. december 31-ei állapotnak megfelelően a következő táblázat tartalmazza:

 

 

 

 

 2003.

 2004.

 Főváros

 1

 1

 Kerület

 23

 23

 Megye

 19

 19

 Megyei jogú város

 22

 22

 Város

 233

 251

 Nagyközség

 185

 167

 Község

 2 704

 2 704

 Összesen

 3 187

 3 187

A helyi önkormányzatok a 2004. költségvetési év során 2 761,2 milliárd forint tárgyévi bevételből gazdálkodtak, ami 8,7%-kal haladta meg az eredeti előirányzatot és 6,3%-kal magasabb az előző évi teljesítéshez viszonyítva. Ez az összeg 87,7 milliárd forinttal magasabb a GFS rendszerű bevételeknél, magába foglalja a hitelbevételeket, az értékpapírok értékesítéséből származó bevételeket, valamint az államkötvény, egyéb (hosszú lejáratú) pénzügyi befektetések bevételét. Kiemelendő, hogy míg a hitelbevételek előző évihez viszonyítva 18,7%-os, 11,7 milliárd forintos emelkedést mutatnak, az értékpapírok értékesítéséből származó bevételek, valamint az államkötvény, egyéb (hosszú lejáratú) pénzügyi befektetések bevételei jelentősen 60,9%-kal, 20,6 milliárd forinttal csökkentek. A bevételeken belül az állami támogatások és hozzájárulások, valamint az átengedett személyi jövedelemadó együttesen az összes bevétel 44,3%-át tette ki, amely arány az előző évihez képest csaknem változatlan. A központosított előirányzatok teljesítése - a 2003. évben jövedelemdifferenciálódás mérséklésénél beszámítással érintett önkormányzatok támogatásának, a kistérségi fejlesztések és kistérségi társulások ösztönzési támogatásának, valamint a hozzájárulás a helyi önkormányzatok lakbér-támogatási rendszeréhez jogcímek belépésének köszönhetően - közel harmadával nagyobb, mint az előző évi.

Az összes bevételeken belül a helyi adók aránya 13,3%-ra nőtt 2004. évre, az azt megelőző év 12,4%-os arányához képest. A helyi adó-bevételek korábbi években tapasztalt 10% feletti növekedési üteme után a 2003. évi szerényebb emelkedést (8,7%) követően 2004-ben újra magasabb, 13,8% lett. A helyi adó-bevételek emelkedésében a közel 85%-ot kitevő iparűzési adó bevétel változása a meghatározó. Az iparűzési adó-bevétel 2003. évihez viszonyítva 38,5 milliárd forinttal, 14,2%-kal növekedett.

A felhalmozási és tőke jellegű bevételek 3,3%-kal haladták meg a 2003. évi teljesítést, a növekedés a 2003. évi mélypontot (1,7%) követően újra az előző évek ütemének megfelelően alakult.

Átfogó megállapítás a helyi önkormányzatok 2004. évi gazdálkodására, hogy a korábbi években már tapasztalt mértéktartó, takarékos, csak a kötelező feladatok ellátására irányuló szemlélet mára általánossá vált. A szinte valamennyi önkormányzatot érintő lakosságszám csökkenést kísérő gyermeklétszám apadás, immár a nagyobb lélekszámú településeket is érintette. Az ebből fakadó forrásszűkülés ellensúlyozására az önkormányzatok létszámcsökkentésekről, az intézmények átvilágításáról, összevonásáról, megszűntetéséről, átadásáról döntöttek. Az önkormányzatok nagy része felismerte a közös feladatellátásban rejlő előnyöket, így 2004. évben a közszolgáltatási és területfejlesztési feladatokra pályázó kistérségekben az önkormányzatok csaknem fele képviseltette magát.

Kevésbé voltak felkészülve az önkormányzatok a jövedelemkülönbség mérséklési kiegészítést, vagy beszámítást illetően arra, hogy 2004. évtől - a normatív állami hozzájárulásokhoz hasonlóan - már év közben éljenek a támogatási összeg módosításának lehetőségével. Az évközi lemondás lehetőségének elmulasztása az egyik oka, hogy e jogcímen 1620 önkormányzatnak keletkezett az elszámoláskor visszafizetési kötelezettsége.

Több önkormányzatnál merült fel évközben likviditási probléma, amelyet a feladatok átütemezésével, rövid lejáratú működési hitelek és kiegészítő központi támogatások igénybevételével oldottak meg. Ezeknek köszönhető, hogy a költségvetésükben hitel felvételt beállító önkormányzatok töredéke kényszerült e bevételi forrást igénybe venni.

Az önkormányzatok beszámolóikban az önhibájukon kívül hátrányos helyzetben lévő forráshiányos önkormányzatok támogatását (önhikit), illetőleg a működésképtelen önkormányzatok egyéb támogatását (egyéb önhikit) említik, mint legfőbb lehetőséget a működőképesség megőrzésében.

Összességében megállapítható, hogy az önkormányzatok mértéktartó gazdálkodással fenntartották működőképességüket, teljesítették a lakossági közszolgáltatási feladataikat, nem növekedett az adósságrendezési eljárás alá vont önkormányzatok száma.

2. A 2004. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok konszolidált egyenlege -16,5 milliárd forint. Ha nem vesszük figyelembe a 10,9 milliárd forint összegű privatizációs bevételt, - ami részvény értékesítésből és vállalat-értékesítésből származik - akkor a privatizációs bevétel nélküli konszolidált egyenleg -27,4 milliárd forint, ami a tavalyihoz képest 13,3 milliárd forintos javulást mutat.

A helyi önkormányzatoknál ugyan egységes pénzalap van, de - a jelenségek mögött az okokat feltárva - külön is indokolt vizsgálni a folyó- és a felhalmozási bevételeket és kiadásokat, illetve ezek egyenlegét.

A folyó bevételek és kiadások hitelműveletek nélküli egyenlege +144,4 milliárd forint, ami 33,9 milliárd forinttal több, mint 2003-ban. Alakulásában különféle ellentétes irányú tendenciák játszanak szerepet.

Az önkormányzatok 2004-ben a tavalyihoz képest aktívabb pénzügyi befektetési tevékenységet folytattak, amit jelez, hogy az évközi rövidlejáratú értékpapírok forgalmából 24,0 milliárd forintos kamatbevételre tettek szert.

A helyi adók bevétele 13,8%-kal, 44,6 milliárd forinttal haladta meg a 2003-ban realizáltat. A növekmény elsősorban az iparűzési adóbevételnek a gazdaság élénküléséből következő növekedésre és nem szabályozás változására vezethető vissza. A többi helyi adó esetében az adóbevétel növekedése kizárólag a települések adómérték emelésének következménye.

Kiadási oldalról a személyi juttatásokra fordított összeg 3,4%-kal haladta meg az előző évit és így 986,1 milliárd forintra teljesült. Hasonló mértékű változás figyelhető meg a bérekhez kapcsolódó járulékok területén. Itt az emelkedés 2%-os mértékű és összegében 6,6 milliárd forinttal több, mint 2003-ban. A dologi kiadások 11,1%-kal haladták meg az előző évi teljesítést, és 708,0 milliárd forintot tettek ki.

A felhalmozási bevételeknek és kiadásoknak a 2003. évi tőkemérlegek egyenlegének összevetésével megállapítható, hogy a pénzforgalom alakulását 2004-ben - a privatizációs bevételek növekedése mellett - nagyobb mértékű befektetések és aktívabb fejlesztési tevékenység határozta meg.

A felhalmozási egyenleg az egyszeri jellegű privatizációs bevételek nélkül - 171,8 milliárd forint, a hiány mértéke a 2003. évihez viszonyítva 20,0 milliárd forinttal nőtt.

Az 1997. évi kiugró, több mint 91 milliárd forint már akkor a folyamat várható kimerülését vetítette előre. Ezt igazolta a 2002. évi 11,6 milliárdos, továbbá a 2003. évi 9,0 milliárdos érték is. Ehhez képest 2004-ben a privatizációs bevételek közel 2,0 milliárd forinttal növekedtek ugyan, de ez nem jelenti a tendencia megfordulását. Hatásaként viszont emelkedtek az önkormányzatok fejlesztési célú beruházásai, felújításai, valamint nagyértékű tárgyi eszköz felújításai.

Összegzésként megállapítható, hogy a folyó működés bevételeinek és kiadásainak pozitív egyenlegét az önkormányzatok összességében sikeresen forgatták át fejlesztési, felhalmozási tevékenységük finanszírozásához.

Látható, hogy a működést tekintve az önkormányzatok mérsékelt kiadási politikát folytattak, a bevételek által lehetségeshez képest is sokkal szerényebb mértékű volt a kiadások növekedése. A folyó mérleg többlete karakteresen jelzi, hogy a működés érdekében történő vagyonfelélés hipotézisét a számok az önkormányzati szféra egészére nem igazolják vissza.

A működési, valamint a fejlesztési célú bevételek és kiadások egyenlegének alakulása 2002-2004. években

 

 

 

 

 

 

 

 millió forintban

 Folyó bevételek és kiadások

 2002. évi teljesítés

 2003. évi teljesítés

 2004. évi teljesítés

 Intézményi tevékenységek bevételei

 228 854,1

 228 149,3

 250 065,4

 Kamatbevételek

 24 213,9

 16 602,8

 24 049,9

 Illetékek

 39 771,8

 54 255,9

 63 169,1

 Helyi adók

 296 772,2

 322 588,4

 367 184,2

 Környezetvédelmi bírság

 379,0

 560,7

 736,6

 Egyéb sajátos bevételek

 39 859,0

 39 216,4

 43 049,3

 Személyi jövedelemadó

 333 006,8

 405 449,3

 455 765,2

 Gépjárműadó

 14 584,1

 30 008,7

 45 940,8

 Működési célú állami hozzájárulások és támogatások összesen

 532 525,8

 676 673,9

 700 339,0

 Egészségbiztosítási Alaptól átvett pénzeszközök

 305 135,8

 374 069,0

 374 051,2

 Egyéb államháztartáson belüli átutalások

 40 016,8

 35 904,6

 35 381,6

 Államháztartáson kívülről származó pénzeszközök

 29 278,9

 33 235,9

 25 930,0

 Folyó, működési bevételek összesen

 1 884 398,2

 2 216 714,9

 2 385 662,3

 Személyi juttatások

 743 167,5

 953 393,0

 986 085,4

 Tb. járulék, munkaadói járulék, eü. hozzájárulás

 259 885,4

 317 363,5

 324 015,4

 Dologi kiadások

 598 311,5

 637 085,1

 708 045,4

 Társadalom és szociálpolitikai juttatások

 103 401,1

 105 652,6

 114 096,8

 Ellátottak pénzbeli juttatása

 6 585,9

 8 159,5

 8 541,1

 Működési célú pénzeszköz átadás államháztartáson belülre

 2 609,9

 1 659,4

 3 872,9

 Működési célú pénzeszköz átadás államháztartáson kívülre

 90 884,9

 82 904,7

 96 568,6

 Folyó, működési kiadások és támogatások összesen

 1 804 846,2

 2 106 217,8

 2 241 225,6

 Folyó, működési bevételek és kiadások egyenlege

 79 552,0

 110 497,1

 144 436,7

 

 

 

 

 Felhalmozási bevételek és kiadások

 2002. évi teljesítés

 2003. évi teljesítés

 2004. évi teljesítés

 Tárgyi eszközök, föld és immateriális javak értékesítése

 82 978,6

 93 003,8

 91 713,9

 Részvények értékesítése

 7 036,6

 4 578,7

 8 658,4

 Vállalat értékesítéséből származó bevételek

 4 612,7

 4 404,4

 2 244,0

 Államháztartáson belüli felhalmozási bevételek

 63 437,0

 66 323,9

 60 397,6

 Államháztartáson kívüli felhalmozási bevételek

 50 530,7

 43 921,0

 56 191,4

 Fejlesztési célú állami hozzájárulások és támogatások összesen

 87 961,5

 72 736,4

 68 631,2

 Fejlesztési, felhalmozási bevételek összesen

 296 557,1

 284 968,2

 287 836,5

 Tárgyi eszközök, föld és immateriális javak felhalmozása, pü. befektetések

 294 877,3

 256 447,0

 269 446,9

 Államháztartáson belüli felhalmozás célú átutalások

 1 434,4

 1 131,3

 1 437,6

 Államháztartáson kívüli felhalmozás célú átutalások

 52 628,7

 53 827,2

 54 547,9

 Nagyértékű tárgyi eszközök felújítása áfával

 65 946,4

 57 969,3

 65 534,9

 Beruházások áfája 

 66 190,2

 57 761,3

 57 770,1

 Fejlesztési, felhalmozási kiadások összesen

 481 077,0

 427 136,1

 448 737,4

 Fejlesztési, felhalmozási bevételek és kiadások egyenlege

 - 184 519,9

 - 142 167,9

 - 160 900,9

 Privatizációs bevétel nélküli fejlesztési bevételek és kiadások egyenlege

 - 196 169,2

 - 151 151,0

 - 171 803,3

 GFS rendszerű bevételek összesen

 2 180 955,3

 2 501 683,1

 2 673 498,8

 GFS rendszerű kiadások összesen

 2 285 923,2

 2 533 353,9

 2 689 963,0

 GFS rendszerű egyenleg

 - 104 967,9

 - 31 670,8

 - 16 464,2

 Privatizációs bevétel nélküli GFS rendszerű egyenleg

 - 116 617,2

 - 40 653,9

 - 27 366,6

2.2. A bevételek alakulása

A helyi önkormányzatok 2004. évi tárgyévi bevételeinek összege 2761,2 milliárd forint, ami 162,5 milliárd forinttal, 6,3%-kal haladta meg a 2003. évben teljesített bevételeket.

Ezen túlmenően az önkormányzatok feladataik finanszírozására - (részben) segítve a tárgyévi gazdálkodást - 210,6 milliárd forintot vettek igénybe az előző évi pénzmaradványaikból, 23,1 milliárd forinttal többet, mint 2003. évben.

Így a helyi önkormányzatok rendelkezésére mindösszesen 2971,2 milliárd forint bevétel állt, amely az előző évihez képest 184,9 milliárd forinttal, 6,6%-kal több.

 

 A helyi önkormányzatok 2003. évi és 2004. évi bevételi forrásainak megoszlása %-ban

 

 2003. évi teljesítés

 2004. évi előirányzat

 2004. évi teljesítés

 1. Saját folyó bevételek

 25,4

 26,0

 27,1

 ebből: -helyi adók

 12,4

 13,4

 13,3

 2. Átengedett bevételek

 16,8

 19,5

 18,2

 ebből: - személyi jövedelemadó

 15,6

 17,9

 16,5

 - gépjárműadó

 1,2

 1,5

 1,7

 3. Felhalmozási és tőke jellegű bevételek

 8,2

 7,1

 7,9

 4. Állami hozzájárulások és támogatások 

 28,8

 31,3

 27,8

 ebből: - normatív állami hozzájárulások és támogatások

 19,8

 20,6

 18,8

 - címzett és céltámogatások

 2,1

 2,5

 1,9

 5. Egészségbiztosítási Alaptól átvett pénzeszközök

 14,4

 13,6

 13,5

 6. Egyéb átvett pénzeszközök, visszatérítések

 2,7

 1,2

 2,3

 7. Hitel, kötvény, értékpapír bevétel

 3,7

 1,3

 3,2

 Tárgyévi bevételek összesen

 100,0

 100,0

 100,0

A bevételek főbb csoportonként a következők szerint alakultak:

2.2.1. A saját folyó bevételek összege 748,0 milliárd forint, amely 13,3%-kal haladta meg az előző évit.

Ezen belül:

- Az intézményi működési bevételek 274,1 milliárd forintra teljesültek, az előző évi teljesítést mintegy 29,4 milliárd forinttal, 12,0%-kal meghaladva. Ennek keretében az intézményi tevékenységek bevételei, amelyek az alaptevékenység körében végzett szolgáltatások díjából, bérleti és lízing díjbevételekből tevődtek össze, mintegy 6,8%-kal, 187,8 milliárd forintra bővültek. A kedvezményes étkeztetésre kapott állami támogatás az intézményi bevételeket csökkentette ugyan, de a szabad kapacitásaik hasznosítása e bevételeik reálértéken felüli növekedését eredményezte.

- Az áfa bevételek 19,1%-kal, 10,0 milliárd forinttal növekedtek.

- A kamatbevételek 24,0 milliárd forintot tettek ki, és így 7,4 milliárd forinttal haladták meg a 2003. évi összeget. A kamatbevételek fenntartásában szerepe volt az önkormányzati részvények értékpapírokra, jellemzően állampapírokra és kincstárjegyekre való átváltásának. Így az önkormányzatok - a bizonytalan osztalék helyett - garantált kamatbevételhez jutottak.

A helyi adókban az előirányzat 340,0 milliárd forint volt, amely 367,2 milliárd forintra teljesült. Ez 44,6 milliárd forinttal - 13,8%-kal - több mint a 2003. évi tény bevétel. A növekedés elsősorban az iparűzési adóbevételnek a gazdaság élénküléséből származtatható, s nem jogszabályváltozásra vezethető vissza. A helyi adó törvény 2004. január 1-jén hatályba lépő módosítása során ugyanis csak a rendszert alapvetően nem érintő korrekciókra került sor.

- Az iparűzési adó bevétel 310,5 milliárd forintot tett ki, amely az összes helyi adóbevétel 85%-a. Ebben az adónemben az előző évihez képest 38,5 milliárd forinttal több bevétel keletkezett. Az iparűzési adóban a nominális bevétel növekedése visszavezethető az adóalapnak az árszínvonal növekedés és a gazdasági növekedés együttes pozitív hatására. Figyelemre méltó ez azért is, mert ez annak ellenére következett be, hogy az előző évihez képest alacsonyabb adófizetési kötelezettséget jelentett az a törvény módosítás, mely a befektetett pénzügyi eszközök, egyéb kapott kamatok és kamatjellegű bevételek egy részét (50%-át) kiemelte az adóalapból (nettó árbevételből). Az adóteher-mérséklés kisebb-nagyobb mértékben valamennyi - hitelintézetnek, pénzügyi vállalkozásnak, befektetési vállalkozásnak nem minősülő - adózót érintette. A kamatfedezeti ügylet miatti korrekcióra a számviteli törvény változása okán volt szükség.

- A többi helyi adó (építményadó, telekadó, magánszemély kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 56,6 milliárd forint bevételt biztosított, amely 6,0 milliárd forinttal - 12%-kal - több mint 2003. évben volt. Az adóbevétel növekedése ezeknél az adónemeknél kizárólag a települések adómérték-emelésének következménye. Az elmúlt évek tendenciájának megfelelően 2004. évben - 2003. évihez képest - mindössze 14-gyel több település élt az építményadó bevezetésének lehetőségével és a többi adónemnél sem növekedett az adóbevezetettség szintje, sőt a vállalkozók kommunális adója esetén még csökkent is.

- A fentiek alapján megállapítható, hogy az önkormányzatok továbbra is az iparűzési adó működtetésével igyekeznek helyi adó bevételi igényeiket biztosítani. Az elmúlt évben már azon települések egy részében is működtetnek iparűzési adót, ahol a gazdasági aktivitás nem számottevő. Ugyanakkor az iparosodottabb, jelentősebb kereskedelemmel, szolgáltatási szektorral rendelkező városok vagy települések többszörös bevételt érnek el a helyi adók közül meghatározó jelentőségű iparűzési adóból, mint a termelő, szolgáltató szférával nem, vagy alig rendelkező kistelepülések.

- A termőföld bérbeadásából származó jövedelemadóból az önkormányzatok 2004. évben 289,3 millió forint bevételt realizáltak szemben a 2003. évi 1445,4 millió forinttal. A 2003. évi bevételnek csak a 20%-a folyt be. E nagymérvű csökkenés az adómentesség kiterjesztésének tudható be.

- A helyi vízgazdálkodási hatósági jogkörhöz kapcsolódó talajterhelési díjjal kapcsolatos adóztatási feladatokat, valamint a díj beszedését az illetékes önkormányzati adóhatóság látja el. A talajterhelési díj az önkormányzat környezetvédelmi alapjának a bevételét képezi. A talajterhelési díjra vonatkozó rendelkezések 2004. július 1-jén léptek hatályba. Ebben az adónemben az önkormányzati adóhatóságok mindössze 80,9 millió forint bevételt realizáltak.

A helyi önkormányzatokat megillető illetékbevétel tervezett összege 56,9 milliárd forint volt. A befolyt bevétel 63,2 milliárd forint, amely a 2003. évi bevételhez viszonyítva 16,4%-kal több.

A bevétel növekedésében legnagyobb szerepe a visszterhes ingatlan-átruházási illetéknek (amely a 2003. évi bevételhez viszonyítva 4,9 milliárd forinttal, 47,2 milliárd forintra nőtt), valamint a visszterhes gépjármű-átruházási illetéknek volt (ez utóbbi a 2003. évi bevételhez viszonyítva 2,0 milliárd forinttal, 9,6 milliárd forintra nőtt). A növekedés indikátora a visszterhes ingatlan-átruházási illetéknél a 2003. év decemberi rendkívüli, a lakástámogatási rendszer átalakulása előtt tapasztalt ingatlanvásárlási hullám pénzforgalmi áthúzódása, míg a visszterhes gépjármű-átruházási illetéknél a „rendes” gépjármű adás-vétel növekedés mellett az illetékmérték emelkedése volt.

Helyi adó, gépjárműadó és illeték bevételek alakulása

 

 millió forint

 Megnevezés

 2003. évi tény

 2004. évi előirányzat

 2004. évi tény

 Helyi adó

 322 588,4

 340 000,0

 367 184,2

 építményadó

 34 097,7

 35 000,0

 38 240,4

 telekadó

 4 476,4

 4 200,0

 5 345,7

 kommunális adó

 7 456,2

 7 600,0

 8 325,4

 vállalkozók

 1 148,4

 1 400,0

 1 163,8

 magánszemélyek

 6 307,8

 6 200,0

 7 161,7

 iparűzési adó

 271 994,8

 288 200,0

 310 535,6

 idegenforgalmi adó

 4 563,3

 5 000,0

 4 737,0

 tartózkodás után

 3 316,3

 3 600,0

 3 548,5

 építmény után

 1 247,0

 1 400,0

 1 188,5

 

 Termőföld bérbeadásából származó jövedelem adója

 1 445,4

 2 200,0

 289,3

 

 Talajterhelési díj

 0,0

 

 80,9

 

 Belföldi gépjárművek utáni adó

 30 008,7

 37 600,0

 45 940,8

 

 Helyi önkormányzatokat megillető vagyonszerzési illeték

 54 255,9

 56 950,0

 63 169,1

 öröklési

 3 255,4

 3 350,0

 5 037,7

 ajándékozási

 1 085,1

 1 300,0

 1 415,1

 visszterhes ingatlanátruházási

 42 319,6

 44 300,0

 47 152,1

 visszterhes gépjárműátruházási

 7 595,8

 8 000,0

 9 564,2

2.2.2. Az átengedett bevételek teljesítése 502,0 milliárd forint, amely a 2003. évi bevétel 114,9%-ának felel meg.

- A 2004. évi átengedett személyi jövedelemadó - a korábbi évvel megegyezően - az állandó lakóhely szerint az adózók által két évvel korábban bevallott SZJA 40%-a. A személyi jövedelemadó helyben maradó része 113,9 milliárd forint volt. A jövedelemkülönbség mérséklésre 87,8 milliárd forint állt az önkormányzatok rendelkezésére, míg 254,1 milliárd forint normatív módon került elosztásra. Az együttesen átengedett SZJA a 2003. évihez viszonyítva 12,4%-kal, 50,3 milliárd forinttal növekedett.

- A 2004. évi jövedelemkülönbség mérséklés elszámolása során 1620 önkormányzat 7,4 milliárd forintot visszafizetett, tekintettel arra, hogy iparűzési adóerőképessége az általa tervezettnél év végén kedvezőbben alakult. 695 önkormányzat viszont 1,4 milliárd forint pótlólagos támogatást kapott. A fennmaradó nettó 6,0 milliárd forint - a 2004. évi költségvetési törvénynek megfelelően - a kiegészítéssel érintett önkormányzatok között kerül felosztásra, lakosságszámuk és jövedelemkülönbség mérséklési értékhatáruk szorzatának arányában.

- A gépjárműadóról szóló 1991. évi LXXXII. törvény alapján, az adó alapját a gépjárművek (tehergépjárműveknél a raksúly 50%-ával növelt) saját tömege képezi. 2004. évtől a belföldi gépjárművek utáni adómérték magasabb, egységesen 1200 Ft/ megkezdett 100 kg lett.

A gépjárműadó bevétel 2004. évi előirányzata 37,6 milliárd volt. A bevétel 45,9 milliárd forintra teljesült, a 2003. évihez képest 15,9 milliárd forinttal nőtt, s ez 15,3%-kal magasabb, mint az előző évben volt. A gépjárműadó bevétel az elmúlt évekhez képest tehát jelentősen növekedett. A bevétel növekedés főként az adómérték emelkedésére vezethető vissza A bevétel növekedéséhez hozzájárult a belföldi gépjárművek esetében 2004. évtől a megváltozott adózási rend. Az adóztatás 2004-től az adóbevallás helyett a közúti közlekedés nyilvántartás tartalmán alapul, így azok az adóalanyok, akik/amelyek eddig nem fizettek adót, mert bevallási kötelezettségüket nem teljesítették, most az adóhatóságok látókörébe kerültek és részükre is adófizetési kötelezettséget állapítottak meg.

2.2.3. A felhalmozási és tőkejellegű bevételek a 2003. évi szintet 3,3%-kal meghaladó mértékben, 219,2 milliárd forintra teljesültek.

- Ezen belül a tárgyi eszközök értékesítéséből az előző évihez képest 1,4%-kal kevesebb bevétel (összesen 91,7 milliárd forint) folyt be.

- A privatizációs bevételek - melyek a részvények, részesedések értékesítéséből, vállalatértékesítésből, az önkormányzatokat főként a belterületi földek után megillető bevételekből tevődtek össze - az előző évihez viszonyítva 1,9 milliárd forinttal (21,4%-kal) növekedtek. E bevételekre az is jellemző, hogy csak az önkormányzatok viszonylag szűk - és a privatizációs folyamat lezárásával egyre szűkülő - körére korlátozódtak.

- Az államháztartáson belülről felhalmozási célra átvett pénzeszközök 5,9 milliárd forinttal (8,9%-kal) csökkentek az előző évihez viszonyítva. E csökkenés a központi költségvetési szervek, fejezetek - takarékossági intézkedések következtében - egyre csekélyebb mértékű pénzeszközátadási lehetőségeit mutatják.

- Az államháztartáson kívülről felhalmozási célra átvett pénzeszközök mintegy 56,2 milliárd forintot jelentettek, ez 127,9%-a az előző évi teljesítésnek. Ezen belül az EU-tól átvett pénzeszközök több mint megduplázódtak.

2.2.4. Az állami támogatások

A központi költségvetés a helyi önkormányzatok részére az év során 769,0 milliárd forint állami hozzájárulást és támogatást utalt át, amely 26,1 milliárd forinttal, 3,3%-kal alacsonyabb az előirányzatnál.

- Legnagyobb csoportját a normatív állami hozzájárulások képezték. Ezen a jogcímen az év során történt lemondások következtében az előirányzat 99,2%-ra, 518,9 milliárd forintra teljesült. A 2003. évihez képest a növekedés 4,7 milliárd forint.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 109,8%-ában, 106,8 milliárd forinttal teljesültek.

- A színházi támogatások az előirányzatnak megfelelően, mintegy 11,2 milliárd forint összegben teljes egészében átutalásra kerültek az érintett önkormányzatoknak.

- A központosított előirányzatok 2004. évi teljesülése 45,4 milliárd forint, ami az előirányzattól 8,4 milliárd forinttal maradt el.

E tételeket a törvény fejezeti indokolása jogcímenkénti részletezettségben mutatja be.

- A helyi önkormányzatok működésképességének megőrzését szolgáló kiegészítő támogatások az önkormányzati forrásszabályozás egyik fontos elemét képezték a 2004. évben is. A helyi önkormányzatok a működőképességük megőrzéséhez a 2004. évben 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az átmeneti likviditási problémák megoldására. E három jogcímen az önkormányzatok 18,1 milliárd forint támogatásban részesültek, mely összeg 34,1%-kal nagyobb volt az éves előirányzatnál és 1,1%-kal meghaladta a 2003. évben ilyen jogcímeken nyújtott támogatásokat.

- Az önhibájukon kívül hátrányos helyzetben lévő helyi önkormányzatok támogatása (továbbiakban ÖNHIKI) előirányzata a költségvetési törvény szerint 12 milliárd forint volt. Ezt meghaladta a törvényi feltételeknek megfelelő önkormányzati támogatási igény, így az évközi előirányzat átcsoportosításokkal 15,8 milliárd forint került felhasználásra.

A 2004. évben - két ütemben - 1183 önkormányzat 1319 igénylést nyújtott be 24,1 milliárd forint összegű támogatásra (136 önkormányzat mindkét ütemben igénylő volt). A felülvizsgálat során 1118 önkormányzat 1216 igénylése volt a törvénynek megfelelő és részesült 15,8 milliárd forint támogatásban. Év közben két önkormányzat a támogatás egy részéről lemondott és egy önkormányzat visszafizette a jogtalan igénybevétel összegét.

2004. évben sem igényelhetett támogatást az az 500 fő, vagy ez alatti lakosságszámú önkormányzat, amely nem tartozott körjegyzőséghez, illetve intézményt nem tartott fenn. Az intézmények kapacitás-kihasználtságára vonatkozó feltételek szigorodtak azáltal, hogy a számításokat az ágazati törvények alapján kellett elvégezni. Ez az alapfokú közoktatási intézményeknél jelentett változást. Az óvodában, általános iskolában a csoportok, illetve osztályok átlaglétszámát a Közoktatásról szóló 1993. évi LXXIX. törvény 3. számú mellékletében meghatározott átlaglétszámhoz kellett viszonyítani. Az elvárt kapacitás-kihasználtság mértéke a 3000 fő vagy ez alatti lakosságszámú településnél minimum 50%, a 3000 fő feletti lakosságszámú települések esetén 70% volt. Az 500 fő, vagy ez alatti lakosságszámú önkormányzatokra, ahol intézménytípusonként csak egy intézmény üzemel és oktatási intézményeinél az általános iskolai tanulók 4. évfolyamnál magasabb évfolyamainak oktatatása társulás keretében történt, e feltétel nem volt előírva. Amennyiben az önkormányzat a közoktatási intézményeire vonatkozóan a kapacitás-kihasználtsági feltételt csak a 2003/2004. tanévre teljesítette, akkor az éves szinten megállapított támogatás időarányos, 8 havi összegére volt jogosult.

Az igénylés feltételeként beépítésre került a kötelező könyvvizsgálattal összefüggő szabályozás, mely növelte az önkormányzatok költségvetési beszámolójának hitelességét.

A 2003. évihez hasonló volt a településkategóriánként számított kiadási szint országos átlagos kiegészítési (90% alatt) és elvonási határa (110% felett), de a törvény előírta az ún. „csúszóátlag” alkalmazását. E számítás alapján minél közelebb esett egy adott önkormányzat lakosságszáma alapján a felette vagy alatt lévő település-kategóriához, annál nagyobb súllyal került figyelembe vételre a szomszédos kategória átlaga. Így az önkormányzat működési kiadásának az átlagtól való eltérése reálisabb képet mutatott. Kedvező volt az önkormányzatok szempontjából az a szabály, hogy az országos átlagtól való eltérés számításánál a 2003. évi teljesített működési kiadások egy része- az önkormányzat kiadását csökkentő tételként - elismerésre került (a 3500 fő, vagy ez alatti lakosságszámú helyi önkormányzatok esetében a fenntartott nevelési, alapfokú oktatási, közművelődési, szociális intézményeknél, továbbá lakosságszámtól függetlenül a közmunka és közhasznú foglalkoztatásnál, határátkelőhelyek, kompok, révek fenntartásánál).

A támogatásban részesült önkormányzatoknak az év végén el kellett számolniuk az önkormányzatok és intézményeik saját működési bevételeinek teljesítésével. Az igénylésben nem szereplő évközi és év végi normatív pótigény összegét szintén vissza kellett fizetniük. E visszafizetési kötelezettségeknél a jogtalan igénybevétel kezdőnapja 2004. december 31.

Változást jelentett az év végi elszámolásban, hogy

- a felhalmozási egyensúlyi feltételt nem teljesítő önkormányzatnak a teljesített felhalmozási bevételeket meghaladó felhalmozási kiadások összegével megegyező támogatást kellett visszafizetnie (az előző években ez esetben a teljes támogatási összeg jelentette a visszafizetési kötelezettséget),

- az önkormányzati sajátos (SZJA nélküli) működési bevételeknek (döntően helyi adóknak) - a 2003. évi teljes többlet bevételére vonatkozó visszafizetési kötelezettség helyett - csak a 10%-át meghaladó többletbevétel összegével megegyező támogatást kellett visszafizetni.

A törvényben meghatározott igénylési feltételek (kapacitás-kihasználtság, könyvvizsgálói záradék, stb.) nem teljesítése esetén az önkormányzatnak a jogtalanul igénybe vett támogatás teljes összegét, illetve a közoktatási intézmények kapacitás-kihasználtsági feltételeit szeptember hónaptól nem teljesítő településeknek a támogatás 4 havi összegét - kamattal együtt - vissza kellett fizetnie.

2004. évre 574 önkormányzat jelezte visszafizetési kötelezettségét, együttesen 1,1 milliárd forint összegben. Ebből 28 önkormányzat a támogatás teljes összegét fizette vissza. A közoktatási intézményekre vonatkozó kapacitás-kihasználtsági feltételeknek 4 önkormányzat nem felelt meg, amelyek együttesen 6,7 millió forintot fizettek vissza. A visszafizetési kötelezettséggel érintett önkormányzatok közül 533 önkormányzat (az érintettek 92,9%-a) visszafizetési kötelezettsége egyenként nem érte el az 5 millió forintot. Az 5 millió forint feletti visszafizetésre kötelezett 41 önkormányzat együttesen 625,2 millió forintot fizetett vissza, mely az összes kötelezettség 54,8%-a.

- A tartósan fizetésképtelen helyzetbe került önkormányzatok átmeneti támogatására 300,0 millió forint eredeti előirányzat állt rendelkezésre, melyből a 2004. évi teljesítés összege 4,9 millió forint lett.

A támogatás három címen volt igényelhető:

- A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

- Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet. Ezen a jogcímen 1 önkormányzat (Dunafalva) összesen 4,9 millió forint támogatást kapott.

- A helyi önkormányzatok adósságrendezési eljárásában közreműködő pénzügyi gondnokok díjazására állami támogatást nem vehettek igénybe.

- A működésképtelen önkormányzatok egyéb támogatására szolgáló 2004. évi eredeti előirányzat összege 1,2 milliárd forint volt. A támogatás az önkormányzatok egyedi, nem tipizálható - és emiatt az „ÖNHIKI” keretében nem kezelhető - működési problémáinak rendezésére szolgált. A támogatásról való döntési jogkör a költségvetési törvény felhatalmazása alapján a belügyminisztert illette meg. 2004. évben 817 önkormányzat nyújtotta be támogatási kérelemét, melyben összesen 19,6 milliárd forint állami támogatást igényeltek. A költségvetési törvény által 2004. évben biztosított átcsoportosítási lehetőségek kihasználásával, (a normatív támogatások és hozzájárulások lemondásából egy alkalommal 0,5 milliárd forinttal, a központosított előirányzatokból, egy alkalommal 0,6 milliárd forinttal emelkedett ezen előirányzat összege) az eredeti előirányzat 1,1 milliárd forinttal emelkedhetett meg. A kérelmek felülvizsgálatát követően 740 helyhatóság részesült 2,3 milliárd forint kiegészítő támogatásban.

- A címzett- és céltámogatások jogcímen 2004. évre tervezett 64,2 milliárd forint előirányzatból, továbbá a Kincstárnál a 2003. év végén az önkormányzatok rendelkezésére álló azonos célú maradványokból összesen 52,2 milliárd forint került felhasználásra. (A felhasználást a 2.5. pont részletezi)

- A területi kiegyenlítést szolgáló fejlesztési célú támogatás eredeti előirányzata 2004. évben 10,6 milliárd forint volt. Az előző évek maradványát is figyelembe véve 15,4 milliárd forint állt az önkormányzatok rendelkezésre, amiből a 2004. évi teljesítés összege 9,2 milliárd forint.

- A céljellegű decentralizált támogatás előirányzata 2004. évben 6,5 milliárd forint volt, amely Kormány és fejezeti hatáskörben történt módosítás, illetve maradvány-felhasználás nyomán 9,7 milliárd forintra módosult. Felhalmozási és vis maior célokra összességében 2004-ben 6,6 milliárd forint került felhasználásra.

Az állami hozzájárulások és támogatások teljes körű tételes bemutatását a fejezeti indokolás XI. Belügyminisztérium fejezet 23. címe tartalmazza.

2.2.5. Az átvett pénzeszközök

- Az államháztartáson belüli átutalások 2004. évi összege a 2003. évivel csaknem megegyező összegű, 409,4 milliárd forint volt.

- Ezen bevételi csoport döntő részét, 374,1 milliárd forintot az Egészségbiztosítási Alaptól átvett pénzeszköz képezte, amely a 2003. évivel közel azonos szinten maradt.

- Az államháztartáson belüli átutalások között a tavalyi teljesítéshez képest 9,8%-kal kevesebbet, 9,7 milliárd forintot tettek ki az elkülönített állami pénzalapoktól átvett pénzeszközök. A munkanélküli jövedelempótló támogatás „kifutó” ellátás, a munkanélküli járadékból kikerülők már nem a Munkaerőpiaci Alapból közvetlenül átvett jövedelempótló támogatásra, hanem rendszeres szociális segélyre jogosultak. Így a munkanélküli jövedelempótló támogatásban részesülők száma a 2000. év óta folyamatosan csökkent, 2004. év végén alig haladta meg a négyszáz főt. Az Alapból történt átutalások döntő részét az önkormányzatok által szervezett közhasznú munka ellenértéke képezte.

- A központi költségvetési szervektől (fejezetektől) céljelleggel 25,4 milliárd forint került átutalásra a helyi önkormányzatok részére, ami az előző évihez mérten 107,7%-os teljesítést jelent.

- Az önkormányzatokhoz a különféle - főleg az előző évekkel összefüggő - pénzügyi elszámolásokból és visszatérítésekből 0,3 milliárd forint bevétel folyt be.

- Az államháztartáson kívülről származó bevételek 2004. évi teljesítésének 14,5 milliárd forintos összege 72,5%-a az előző évinek.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2004. évben az előző évinek 86,3%-át kitevő, 11,4 milliárd forint bevételt értek el.

2.2.6. Hitel, kötvény, értékpapír bevételek alakulása

A hitelbevételek a 2004. évben 74,4 milliárd forintra növekedtek a 2003. évi 62,7 milliárd forintról. Ezek döntően a felhalmozási kiadások forrásául szolgáltak.

Az értékpapírok értékesítéséből származó bevétel a 2003. évi teljesítéshez képest mintegy egyharmadára csökkent és így 13,3 milliárd forintot tett ki.

Az éven belüli értékpapírok vásárlásának és eladásának különbözete kiadási egyenleget mutat. Az így elköltött 23,8 milliárd forint döntően rövid lejárú értékpapírok vásárlását jelentette.

2.3. A kiadások alakulása

A helyi önkormányzatok 2004. évi teljesített kiadása 2.740,2 milliárd forint volt, amely 7,8%-kal meghaladja a 2004. évi előirányzatot és 6,1%-kal a 2003. évi teljesített kiadásokat. Ez az összeg 50,2 milliárd forinttal magasabb a GFS rendszerű kiadásoknál, magába foglalja a hitel visszafizetés, hosszúlejáratú értékpapírok vásárlása, államkötvény, egyéb kötvény vásárlása, valamint az éven belüli lejáratú értékpapírok vásárlásának és eladásának egyenlegét.

A tárgyévi kiadások megoszlása 2003. és 2004. években a következők szerint alakult:

A helyi önkormányzatok tárgyévi kiadásainak megoszlása 2003. és 2004. években

 

 

 

 %-ban

 Megnevezés

 2003. évi teljesítés

 2004. évi előirányzat

 2004. évi teljesítés

 1. Működési kiadások

 73,8

 75,3

 73,7

 ebből: - személyi juttatások

 36,9

 38,9

 36,0

 - tb. járulék, munkaadói járulék, eü. hozzájárulás

 12,3

 13,4

 11,8

 - dologi kiadások

 24,7

 23,0

 25,8

 2. Felhalmozási és tőke jellegű kiadások

 16,5

 13,8

 16,4

 ebből :- tárgyi eszközök, föld és immateriális javak felhalmozása

 9,7

 7,4

 9,7

 - államháztartáson belüli felhalmozás célú átutalások

 0,0

 0,0

 0,1

 - államháztartáson kívüli felhalmozás célú átutalások

 2,1

 2,2

 2,0

 - nagyértékű tárgyi eszközök felújítása ÁFA-val

 2,2

 2,0

 2,4

 - beruházások ÁFA-ja

 2,2

 1,9

 2,1

 3. Támogatások, elvonások és egyéb folyó átutalások összesen

 7,2

 9,9

 7,7

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 97,5

 99,0

 97,8

 5. Általános és céltartalék

 0,0

 0,0

 0,0

 6. Kölcsönnyújtás

 0,5

 0,0

 0,4

 7. Hitel visszafizetés

 1,8

 0,6

 0,8

 8. Hosszú lejáratú értékpapírok vásárlása

 0,2

 0,2

 0,1

 9. Éven belüli lejáratú értékpapírok vásárlásának és eladásának egyenlege

 0,0

 0,2

 0,9

 Tárgyévi kiadások összesen (4+5+6+7+8+9)

 100,0

 100,0

 100,0

A továbbiakban a kiadásoknak az önkormányzati mérlegrendszer szerinti bemutatása következik azzal, hogy egyes jelentősebb tételekkel külön fejezet kiemelten is foglalkozik.

2.3.1. A működési kiadások teljesítése 2018,1 milliárd forint volt, amely összeg az előző évi működési kiadásokat 110,3 milliárd forinttal, 5,8%-kal haladta meg. A működési kiadások 2004. évi összes kiadáshoz viszonyított aránya az előző esztendőhöz lépest csaknem változatlan (-0,1%). A működési kiadások összetevőit vizsgálva a következőket figyelhetjük meg:

- A személyi juttatások teljesítése 986,1 milliárd forint volt, amely az előző évinél 32,7 milliárd forinttal, 3,4%-kal volt magasabb. A személyi juttatások és a létszám alakulását a 2.4. pont mutatja be részletesen.

- A társadalombiztosítási járulék címén az önkormányzatok 324,0 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségbiztosítási hozzájárulást is tartalmazza. Ez az előző évi befizetéseknél 6,6 milliárd forinttal, 2,1%-kal volt nagyobb.

- Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 2004. évben 47,8%-os (2003. évinél 1,4 százalékponttal kisebb) arányt képviselnek. A személyi juttatások és járulékok együttes összege 1310,1 milliárd forint volt, amely az előző évihez viszonyítva 3,1%-kal - 39,3 milliárd forinttal - növekedett.

- A dologi kiadásokra 708,0 milliárd forintot fordítottak az önkormányzatok, mely 70,9 milliárd forinttal, 11,1%-kal több mint 2003-ban. E növekedésnek az oka egyrészt a működési célú áfa kiadások, másrészt a földgázár emelkedés miatti kiadások növekedése volt.

- Többlet kiadások forrása helyi bevétel, ugyanis a központi költségvetési kapcsolatokból származó pénzeszközök növekménye - az államháztartás más alrendszereivel azonos módon - a dologi kiadások emelkedését nem támogatta.

2.3.2. A felhalmozási és tőkejellegű kiadásokra az önkormányzatok 448,7 milliárd forintot, a tárgyévi összes kiadásnak a 16,4%-át költötték, mely 21,6 milliárd forinttal, 5,1%-kal magasabb, mint a 2003. évi teljesítés. E kiadások közül az emelkedés dinamikájára meghatározó a tárgyi eszközök, föld és immateriális javak felhalmozására fordított összeg, mely 2003-hoz képest szintén 5,1%-os növekedést mutat. E körön belüli legjelentősebb tételeket, a cél- és címzett támogatásból megvalósuló fejlesztéseket a 2.5. fejezet mutatja be részletesen.

2.3.3. A támogatások, elvonások és egyéb folyó átutalások kiadási összegei a 2003. évi teljesítéshez képest 14,4%-kal, 26,6 milliárd forinttal növekedtek, ezen kiadásokon belül a legnagyobb összegű (15,6 milliárd forint) növekedés az államháztartáson kívülre irányuló működési célú pénzeszköz átadásoknál volt tapasztalható (5,1%).

- A társadalom- és szociálpolitikai juttatások 114,1 milliárd forintos összege a 2003. évi ilyen célú kiadásokhoz képest 8,4 milliárd forintos emelkedést mutat, azzal együtt, hogy az aktív korúak rendszeres szociális segélyezési rendszerének részét képező közcélú munkavégzés ráfordításai nem itt, hanem a külső személyi juttatásokban, illetve kisebb részben a dologi kiadások között jelennek meg. A 4. fejezeten belül az indokolás külön részletezi a szociális és jóléti funkciók alakulását.

2.3.4. Az értékpapírok forgalmának jellemzői az alábbiak voltak:

- A hosszú lejáratú értékpapírok vásárlására fordított összeg (3,8 milliárd forint) hosszabb távú feladatok - főként a saját erős, támogatott beruházások - fedezetének megteremtését segíthettte elő. Az előző évben megfigyelt (16,3%-os) csökkenés 2004. évben is tapasztalható volt, enyhébb (5,4%-os) dinamikával.

- A rövid lejáratú értékpapírok vásárlásának és eladásának egyenlege a kiadásokat növeli 23,8 milliárd forint összeggel 2004-ben, előző esztendőben e tevékenység egyenlege 0,4 milliárd forint bevételt mutatott.

2.4. Létszám és személyi juttatások

A helyi önkormányzatok és intézményeik - a beszámolási információrendszer alapján - a 2004. évben 42670 fő köztisztviselőt, 412194 fő közalkalmazottat, 7373 fő hivatásos tűzoltót, 2291 fő választott tisztségviselőt, valamint 28442 fő egyéb bérrendszer alá tartozó dolgozót foglalkoztattak teljes munkaidőben. Ez az elmúlt évben összesen 492970 fő dolgozót jelentett. Jogviszony szerinti megoszlásuk a következő:

- 8,6% köztisztviselő,

- 83,6% közalkalmazott,

- 1,5% hivatásos tűzoltó,

- 0,5% választott tisztségviselő, továbbá

- 5,8% egyéb alkalmazott.

A teljes munkaidőben foglalkoztatottak összes létszáma 1,7%-kal, 8449 fővel csökkent 2003-hoz képest. Az előző évi tényadatokhoz viszonyítva a köztisztviselők létszáma kis mértékben, 1,2%-kal, 511 fővel, a hivatásos tűzoltók létszáma 1,4%-kal, 100 fővel nőtt, ugyanakkor a közalkalmazottak száma 2,2%-kal, 9064 fővel, a választott tisztségviselők száma 5,5%-kal, 133 fővel csökkent. Az egyéb munkavállalók létszáma pedig 0,5%-kal, 137 fővel növekedett.

A részmunkaidőben foglalkoztatottak száma 2004-ben 29155 fő volt (közel azonos a 2003. évi adattal), az önkormányzati közszférában így összesen 522125 fő dolgozott.

A fentiek szerint 94,4% a teljes munkaidőben, míg 5,6% a részmunkaidőben foglalkoztatottak aránya, ami hasonló az előző évihez.

A helyi önkormányzatoknál és intézményeikben - a teljes munkaidőben alkalmazottak rendszeres személyi és munkavégzéshez kapcsolódó juttatásait alapul véve - a havi bruttó átlagkeresetek 12 hónapra vetítve a következőképpen alakultak:

- a köztisztviselőké 191307 forint (6,3%-kal magasabb a 2003. évinél),

- a közalkalmazottaké 137420 forint (előző évitől 2,6%-kal több),

- a hivatásos önkormányzati tűzoltóké 194470 forint (2003-hoz képest 6,7%-kal emelkedett),

- a választott tisztségviselőké 382046 forint (29,9%-kal nőtt a 2003. évihez viszonyítva),

- az egyéb bérrendszer alá tartozó dolgozóké 62362 forint (ez 1,9%-kal nagyobb a 2003. évinél).

A teljes munkaidőben foglalkoztatottak keresete a 2004. évben átlagosan 3,4%-kal emelkedett az előző évihez képest.

Az önkormányzatok beszámolói alapján a 2004. évben kifizetett személyi juttatás összesen 986,1 milliárd forint volt, amelynek ágazatonkénti megoszlása a következőképpen alakult (létszámarányokkal kiegészítve):

 

 

 

 

 Személyi juttatás

 Létszám

 Oktatás

 46,2%

 45,1%

 Szociális ágazat

 9,7%

 12,2%

 Egészségügy

 17,9%

 18,8%

 Kultúra 

 3,5%

 3,7%

 Igazgatás

 17,1%

 11,9%

 Tűzvédelem

 2,1%

 1,5%

 Egyéb

 3,5%

 6,8%

A teljes munkaidőben foglalkoztatottaknak kifizetett 898,5 milliárd forinton túl 87,6 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege.

2004-ben a költségvetés célkitűzése a közszféra egészében a keresetek reálértékének megőrzése volt. Mindez e foglalkoztatotti körben átlagosan 6%-os (az inflációval azonos mértékű) illetményemelkedést jelentett. Ehhez kapcsolódóan a helyi önkormányzatok központi költségvetési kapcsolatokból származó forrásai a kereset-emelkedések országosan átlagosan közel 4%-át biztosították. A béremeléshez szükséges pénzeszközök további részét - a jelzett célkitűzések szerint - az önkormányzatoknak helyi gazdálkodási-szervezési intézkedésekkel kellett megalapozniuk.

Jogszabályi kötelezettség hiányában mindenütt a helyi érdekérvényesítő-képesség függvényében kialakult konkrét döntések által az önkormányzatok olyan kötelezettséget vállaltak, ami megfelelt a forrásaik és a feladataik összhangjának.

Érzékelve azt, hogy a keresetek emelkedése a tervezett mértéktől eltérően alakul, a Kormány - az érdekképviseleti szervekkel egyeztetve - intézkedett arról, hogy a központi költségvetésből további 1% éves bérnövelés forrását biztosítja azon önkormányzatok részére, amelyek - saját pénzeszköz előteremtésével - vállalják a 6%-os béremelést.

Ennek eredményeképpen a helyi önkormányzatok mintegy 2,5 milliárd forint támogatást kaptak. A kereseti elvárásoknak való megfelelés érdekében a helyi önkormányzatok saját hatáskörben elsősorban rövid távú kötelezettséget vállaltak. Mindez kihatott a személyi juttatások szerkezetére is, jelentősen megnövekedett a nem rendszeres személyi juttatások aránya. Ezen folyamatok természetesen 2005-ben is éreztetik hatásukat.

2.5. Címzett- és céltámogatásokkal megvalósuló fejlesztések

A helyi önkormányzatok felhalmozási és tőke jellegű kiadásainak támogatására 2004-re címzett- és céltámogatásként 64,2 milliárd forintot hagyott jóvá az Országgyűlés. (Ezen előirányzat év közben két alkalommal, összesen 4,2 milliárd forinttal csökkent az államháztartás egyensúlyi helyzetének javítása érdekében.)

Előirányzat-módosító tételek:

Az előirányzatot növelte :

 - a 2003. évben le nem kötött előirányzat maradvány

 0,1 milliárd forint

 - az államháztartásról szóló 1992. évi XXXVIII. törvény (a továbbiakban: Áht.) 101. § (5) bekezdésében foglaltak alapján végrehajtott évközi előirányzat-emelés fejezeti hatáskörben

 0,7 milliárd forint

 - a korábbi évek előirányzat maradványából felhasznált összeg

 22,7 milliárd forint

Az előirányzatot csökkentette:

 

 

 - év közben két alkalommal, összesen

 4,2 milliárd forint

Fentiek alapján a címzett- és céltámogatások módosított előirányzata 83,5 milliárd forint, amelyhez összesen 52,2 milliárd forint pénzforgalmi teljesítés kapcsolódott.

A rendelkezésre álló - 4,2 milliárd forinttal csökkentett - tárgyévi előirányzat (60,0 milliárd forint) közel 84%-át (50,0 milliárd forintot) a címzett- és céltámogatással folyamatban lévő beruházások támogatási igénye kötötte le. Az eredeti előirányzat szabad részét, valamint az előző év döntéssel le nem kötött (0,1 milliárd forint) előirányzat-maradványát, illetve a determinációt csökkentő összeget (0,01 milliárd forint) is figyelembe véve 2004. évben új címzett- és céltámogatásra a helyi önkormányzatok összesen 10,1 milliárd forintot fordíthattak. A tárgyév június 30-áig lemondással, visszafizetéssel és elvonással felszabaduló címzett és céltámogatás 1,5 milliárd forintos összege a tárgyév második felében újabb céltámogatás odaítéléséhez (1,4 milliárd forint), valamint a címzett támogatással már folyamatban lévő beruházások többlet-támogatására (0,1 milliárd forint) nyújtott fedezetet.

2.5.1. Címzett támogatással megvalósuló beruházások

A 2004. évre benyújtott igények közül 76,7 milliárd forint összköltséggel 75 beruházás megvalósítása volt javasolható, 61,8 milliárd forint összes támogatással, amelyből a 2004. évi támogatás összege 6,0 milliárd forint. Ezen beruházások közül 18 a vízgazdálkodás, 11 az egészségügy, 7 a szociális ellátás, valamint 27 az oktatás és 12 a kulturális szolgáltatás területén járult hozzá az ellátás színvonalának javulásához. A helyi önkormányzatok mintegy 14,9 milliárd forint saját forrást vállaltak a beruházások megvalósításához, ami a beruházási összköltség 20,0%-át képezte.

- A támogatás kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények előnyben részesüljenek, (köztük az Európa Tervben a Kormány által megfogalmazott „egészséges társadalomért” program részeként szereplő kórházi rekonstrukciók),

- az igénybenyújtó önkormányzat - anyagi erejéhez mérten - saját forrást is felhasználjon a beruházás megvalósításához,

- szempont volt, hogy lehetőleg megyénként legalább egy önkormányzat részesüljön címzett támogatásban.

A törvényi feltételeknek megfelelő, támogatott 2004. évi új címzett támogatási igények főbb adatait a következő táblázat mutatja:

Címzett támogatással megvalósuló beruházások

 

 Támogatott igények

 Megnevezés

 száma

 2004. évi címzett támogatás összege milliárd forintban

 Vízgazdálkodás

 18

 1,7

 Egészségügyi ellátás

 11

 1,3

 Szociális ellátás

 7

 0,5

 Oktatás

 27

 1,5

 Kultúra

 12

 1,0

 Összesen:

 75

 6,0

2.5.2. Céltámogatással megvalósuló beruházások

Az 1. döntés alapján 2004. évben 61 - a feltételeknek megfelelő - önkormányzati beruházás részesült céltámogatásban. A támogatott beruházások összköltsége 21,5 milliárd forint, melyből a saját forrás 11,6 milliárd forint, a támogatás összege pedig 9,9 milliárd forint.

Az igények kielégítésének rendjét a helyi önkormányzatok címzett és céltámogatási rendszeréről szóló 1992. évi LXXXIX. törvény 8. § (3) bekezdése, valamint a helyi önkormányzatok szennyvízelvezetés és -tisztítás céltámogatásának igénykielégítési sorrendjéről szóló 224/1999. (XII. 30.) Korm. rendelet szabályozza. E jogszabályok szerint a támogatás:

a) 15%-a térségi szilárdhulladék-kezelő rendszer építésére;

b) 15%-a a kórházak és szakrendelők gép-műszer beszerzéseire;

c) 70%-a a szennyvízelvezetés és -tisztítás céljaira használható fel.

A szennyvízelvezetés- és tisztítás céljára benyújtott - a feltételeknek megfelelő - igények kielégítésének sajátos szabályai:

- a műszakilag elszakadt beruházásokra benyújtott igényeket teljes egészében ki kell elégíteni, majd az így fennmaradó előirányzat:

- 25%-a az ivóvízbázis védelmi célprogram követelményeinek megfelelően használható fel (I. prioritási csoport);

- 25%-a a 2000 lakosegyenérték feletti önkormányzatok csatornahálózatának fejlesztésére fordítható (II. prioritási csoport);

- 50%-a a tervezési-statisztikai régiók fejlettségi különbségének csökkentésére fordítható (III. prioritási csoport).

A Kormány a 2004. évi új céltámogatásokkal kapcsolatos döntését - a III. prioritási csoportra vonatkozóan - a régiók javaslatának mérlegelésével hozta meg.

A 2. döntés a 2004. évtől céltámogatásban részesülő helyi önkormányzatok kiegészítő jegyzékéről született:

A helyi önkormányzatok címzett- és céltámogatási rendszeréről szóló, többször módosított 1992. évi LXXXIX. törvény alapján a tárgyév június 30-áig lemondással, visszafizetéssel és elvonással felszabaduló címzett- és céltámogatás, valamint az előző év december 31-éig a működésképtelenné vált helyi önkormányzatok kiegészítő támogatására és a céljellegű decentralizált támogatás éves költségvetési törvényben meghatározott vis maior tartalékára fel nem használt összeg az egyes címzett támogatással folyamatban lévő beruházások többletköltségeire, illetve a tárgyévi előirányzatból ki nem elégíthető, de a feltételeknek megfelelő - a szennyvízelvezetés és -tisztítás céljaira benyújtott - céltámogatási igények kielégítésére fordítható (ún. kiegészítő jegyzék).

A szennyvízelvezetés és - tisztítás ágazatban így a 2004. évben további 27 önkormányzati beruházás részesült céltámogatásban. A támogatott beruházások összköltsége 2,9 milliárd forint, melyből a saját forrás több mint 1,5 milliárd forint, a támogatás összege pedig 1,4 milliárd forint, amely összeg a beruházás teljes időszakára biztosítja a támogatás fedezetét.

A jogszabályi feltételeknek megfelelő, támogatott igények célok szerinti megoszlását a következő táblázat mutatja be.

2004. évben induló új céltámogatások

 

 A feltételeknek megfelelő, támogatott igények

 Célok megnevezése

 Száma (db)

 2004. évi támogatási üteme (milliárd forintban)

 2004. évi első döntés alapján

 Működő kórházak és szakrendelők gép-műszer beszerzései

 7

 0,6

 Szennyvízelvezetés és -tisztítás

 54

 3,5

 Összesen:

 61

 4,1

 2004. évi második döntés alapján

 Szennyvízelvezetés és -tisztítás

 27

 0,9

 Mindösszesen 2004. évben:

 88

 5,0

2.6. Értékpapír-műveletek, pénzgazdálkodás, adósságállomány

Áttekintve a 2004. évi folyamatokat az értékpapír-forgalom vegyes képet mutat.

A rövidlejáratú értékpapírok kibocsátásából származó bevétel 1,3 milliárd forinttal haladta meg a beváltások miatti kiadásokat, míg a vásárlásokra 25,1 milliárd forinttal költöttek többet az önkormányzatok.

A hosszúlejáratú értékpapír és az államkötvény-forgalom a kibocsátás és az értékesítés felé tolódott el, ugyanis az önkormányzatoknak mintegy 13,3 milliárd forint bevételük származott ebből, ugyanakkor mindössze 3,8 milliárd forintot költöttek a beváltásra és a vásárlásra.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2004. évben 175,7 és 241,4 milliárd forint között ingadozott. Némely hónapban (pl. március, szeptember, december) jelentősen - 220 milliárd forint fölé - emelkedett.

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlára - márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként a 2005. évi költségvetési előirányzatok terhére történt állami támogatások átutalt összegének egy részét is, mivel előrehozott bérfizetések nem történtek mindenütt.

Növelte a december végi pénzállományt az is, hogy a pályázatokon elnyert és az év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 2004. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pénzek, valamint a különböző alapoktól átvett pénzeszközök.)

Az önkormányzatok jelentős összegű pénzkészlet maradványa döntően kötelezettségvállalással terhelt. Több önkormányzatnál - egyes jobb pénzügyi helyzetben lévő városoknál, ahol 2004-ben nagyobb összegű többletbevétel realizálódott - a pénzmaradványok tartalékolási szándékkal képződtek, azzal a céllal, hogy a következő évek fejlesztéseit finanszírozzák.

A helyi önkormányzatok adósságállománya 2004. december 31-én 267,4 milliárd forint volt, mely főként hosszú lejáratú, beruházási és fejlesztési célú hitel- és kölcsönfelvételből, valamint kötvénykibocsátásból származott.

2.7. A helyi kisebbségi önkormányzatok gazdálkodása

2004. év végén 1827 kisebbségi önkormányzat működött. Közülük 62 kisebbségi települési önkormányzatként, ezek olyan települési önkormányzatok, amelyek kisebbségi települési önkormányzatnak nyilvánították magukat, mivel testületükben a képviselők több mint a felét egy nemzeti, vagy etnikai kisebbség jelöltjeként választották meg. A kisebbségi önkormányzatok mindösszesen 10,1 milliárd forint tárgyévi bevétellel gazdálkodhattak, amely 0,5 milliárd forinttal (5,7%-kal) haladja meg az előző évit.

A helyi kisebbségi önkormányzatok 2003. évi és 2004. évi bevételi forrásainak alakulása

 

 

 

 millió forint

 

 2003. évi teljesítés

  2004. évi teljesítés

 2004. évi teljesítés a 2003. évihez viszonyítva %

 Saját folyó (működési) bevételek összesen 

 2 652,5

 3 019,7 

 113,8

 Intézmények működési bevételei 

 602,5

 689,6

 114,5

 Sajátos működési bevételek

 2 050,0

 2 330,1

 113,7

 Felhalmozási és tőke jellegű bevételek 

 281,0

 182,3

 64,9

 Állami hozzájárulások és támogatások összesen

 3 384,7

 3 808,5

 112,5

 Normatív állami hozzájárulás

 2 054,8

 1 983,3

 96,5

 Egyéb állami támogatás

 1 329,9

 1 825,2

 137,2

 Helyi kisebbségi önkormányzatoktól átvett pénzeszközök és egyéb kiegészítések

 98,2

 107,4

 109,4

 Egyéb támogatások, kiegészítések és átvett pénzeszközök

 2 576,0

 2 632,4

 102,2

 Hitelfelvétel, értékpapírok értékesítése

 563,6

 349,5

 62,0

 Tárgyévi bevételek összesen

 9 556,0

 10 099,8

 105,7

A helyi kisebbségi önkormányzatok bevételein belül a működésüket segítő támogatás éves összege - kisebbségi önkormányzatonként - 714 ezer forint volt.

Ezen belül 14% körüli növekedés tapasztalható az intézményi tevékenységgel összefüggő, valamint a sajátos működési bevételeknél. Ettől kissé elmaradva, 12,5%-kal emelkedett az - a legnagyobb súllyal bíró - állami hozzájárulások és támogatások mértéke, az átvett pénzeszközök pedig 9,4%-kal növekedtek. A felhalmozási bevételeknél jelentős, 35,1%-os csökkenés figyelhető meg 2004-ben a 2003. évi teljesítéshez képest. Az egyéb támogatások, kiegészítések lényegében a 2003. évi szinten maradtak. A pénzpiaci műveletekből származó források igénybevétele 38%-kal esett vissza.

A 2004. évi kiadásokra a helyi kisebbségi önkormányzatok összesen 10,1 milliárd forintot fordítottak, 7,5%-kal többet mint 2003-ban. A tárgyévi kiadások a 2003. és 2004. években a következők szerint alakultak:

A helyi kisebbségi önkormányzatok 2003. évi és 2004. évi kiadásainak alakulása

 

 

 

 millió forintban

 

 2003. évi teljesítés

  2004. évi teljesítés

 2004. évi teljesítés a 2003. évihez viszonyítva %

 Folyó (működési) kiadások összesen

 6 421,2

 7 330,2

 114,2

 Személyi juttatások

 2 745,2

 3 128,0

 113,9

 Munkaadókat terhelő járulékok

 871,3

 971,2

 111,5

 Dologi kiadások és egyéb folyó kiadások

 2 804,7

 3 231,0

 115,2

 Felhalmozási és tőke jellegű kiadások összesen

 1 188,5

 1 410,1

 118,6

 Beruházási kiadások

 832,6

 1 029,2

 123,6

 Felhalmozási célú pénzeszközátadás

 69,6

 60,4

 86,8

 Felújítás

 286,3

 320,5

 111,9

 Működési célú pénzeszközátadások

 722,1

 700,0

 96,9

 Ellátottak pénzbeli juttatásai

 413,0

 453,3

 109,8

 Hitelek, kölcsönök visszafizetése, értékpapírok vásárlása

 652,3

 212,2

 32,5

 Tárgyévi kiadások összesen

 9 397,1

 10 105,8

 107,5

A kiadásokon belül döntő súllyal bíró folyó (működési) ráfordítások területén 14,2%-os növekedés történt. Ezen belül is a személyi juttatásokra mintegy 13,9%-kal magasabb összeg került kifizetésre, mint 2003-ban. A kisebbségi önkormányzatoknál a dologi kiadásokra is 15,2%-kal több jutott 2004. évben. A felhalmozási és tőke jellegű kiadások 18,6%-kal bővültek. A működési célú pénzeszközátadások 3,1%-kal csökkentek, az ellátottak pénzbeli juttatásai 9,8%-kal növekedtek a 2003. évihez képest. A hitelek, kölcsönök visszafizetésére, értékpapírok vásárlására fordított összeg a 2003. évi szint harmadára csökkent.

3. A vagyon alakulása

3.1. A helyi önkormányzatok eszközértéke 2004. évben 383,5 milliárd forinttal (4,2%-kal) növekedett, és ezzel az év végén az eszközök állománya 9617,9 milliárd forint.

Ezen belül a befektetett eszközök aránya 93,7%, a forgóeszközöké 6,3%.

A befektetett eszközökön belül az immateriális javak, a tárgyi eszközök és az üzemeltetésre, koncesszióba átadott, illetve átvett eszközök december 31-ei nettó értéke együttesen 8 433,6 milliárd forint volt (a befektetett eszközök 87,7%-a). Előbbi vagyon-körben a bruttó értékkel - 9 185,1 milliárd forinttal - szemben elszámolt értékcsökkenés 1 161,5 milliárd forint, amely átlagosan ugyan csak 12,6%-os amortizálódást mutat, azonban az önkormányzati vagyonon belül jelentős a - 2002. és 2003. év végén végrehajtott vagyonértékeléssel a könyvekbe felvett - telkek, földterületek állománya, ahol értékcsökkenés nem érvényesül. A mérlegben „túlsúlyos” ingatlanoknál nem éri el az értékcsökkenés a 10%-ot sem (9,7%), továbbá hasonlóan alacsony az üzemeltetésre, koncesszióba átadott, átvett eszközök értékcsökkenése (9,6%). Utóbbi az elmúlt években felgyorsult közművesítéssel létrehozott új létesítmények, még kismértékű avulásával függ össze.

Ha eszköz-fajtánként tovább vizsgáljuk az amortizáció mértékét, már sokkal kedvezőtlenebb a kép: az immateriális javaknál 62,0%-os, a gépeknél, berendezéseknél, felszereléseknél 65,3%-os, a járműveknél 68,3%-os az elhasználódás mértéke. Az immateriális javakon kívül nem jelentősen, de rosszabbak az előző évihez képest a 2004. évi mutatók. Itt kell kiemelni a gépek, berendezések állomány-növekedésének lassulását: 2002-ben 21,4%-kal, 2003-ban 11,6%-kal, 2004-ben pedig már csak 7%-kal nőtt az állomány.

- A tárgyévi bruttó tárgyi eszközök, az immateriális javak és az üzemeltetésre, koncesszióba átadott, átvett eszközök növekedés - csökkenés egyenlege bruttó 498,4 milliárd forint gyarapodást mutat. Ezen belül a térítésmentes átadás-átvételek mintegy 28 milliárd forinttal növelték az önkormányzati alrendszer vagyonát, az előző években megkezdett beruházásokból pedig 90,8 milliárd forint összegben került sor az eszközök használatba-vételével aktiválásra. A 2004. évi pénzforgalmi adatok szerint felújításra, beruházásra 388 milliárd forintot költöttek az önkormányzatok. Az előbbiekkel szemben, a vagyonértékesítéssel összefüggő csökkenés 33,8 milliárd forint, a megsemmisülés, selejtezés miatti csökkenés pedig 10,5 milliárd forint volt. (A fenti értékesítéssel kivezetett összeggel szemben 48,9 milliárd forint bevételt számoltak el az önkormányzatok.)

A befejezetlen beruházások, beruházásokra adott előlegek állománya az előző évihez (247,2 milliárd forinthoz) képest 5 milliárd forinttal nőtt, ezen belül növekedett a beruházási előlegek állománya is. Az eredeti előirányzathoz viszonyítva a felújítások 107,2%-ra, a beruházások 83,1%-ra teljesültek, ami jó aránynak tűnik, bár a módosított előirányzatokhoz képest már csak - előbbi sorrendben - 71,1% és 65,3% a tényleges teljesítés. Meg kell jegyezni, hogy az előző évben ennél sokkal alacsonyabb (32,8%-os) volt az átlagos teljesülés.

- A tartós pénzügyi befektetések állománya az előző évit ugyan 1,5%-kal (8,3 milliárd forinttal) meghaladja, azonban ebben szerepet játszik az is, hogy a számviteli előírások változásával a következő évben lejáró betéteket, befektetéseket már nem a rövidlejáratú követelések között kell kimutatni. Ezen belül kimagaslóan, 14,3 milliárd forinttal, megkétszereződött a hosszúlejáratú bankbetét-állomány. A részesedések, értékpapírok állománya - részben értékvesztések következtében - 4,2 milliárd forinttal alacsonyabb az előző évinél.

Ezzel párhuzamosan az önkormányzati befektetések kedvező növekedését mutatja, hogy rövid lejáratú értékpapírokban az előző évi 63 milliárd forinttal szemben, már 81,5 milliárd mobil tartalékkal rendelkeznek. (Mivel az állomány nem a december 31-ei árfolyamot mutatja, feltehető, hogy az értékpapír hozamokkal (beváltásuk esetén) ebből magasabb bevételük származhat az önkormányzatoknak.)

A befektetett eszközöket a saját tőke 98%-ban, a tartalékokkal együtt pedig 100%-ban fedezi.

Az év végi forgóeszköz-állomány 39 milliárd forinttal, 6,9%-kal magasabb.

- A követelések között az adókból kimutatott hátralékok mintegy 11,4 milliárd forinttal magasabbak. A számviteli előírások szerinti értékvesztés elszámolások (a 90 napon túli, 180 napon túli, 360 napon túli hátralékok tekintetében történt) alkalmazását feltételezve, a tényleges adósállomány a várhatóan nem behajtható adótartozásokkal a mérlegben kimutatott összegnél akár milliárdos nagyságrenddel is magasabb lehet. A rövidlejáratú kötelezettségek között szerepelnek a tartósan adott (helyi támogatás, lakásértékesítés stb.) kölcsönökből 2005. évben lejáró tartozások. Ezek összege csökkent, azonban az előző évben itt kellett kimutatni a hosszú lejáratú értékpapírok rövidlejáratúvá váló összegét is, így a kölcsönökből származó állománycsökkenés alacsonyabb a mérlegsoron idén kimutatható, számszerű eltérésnél.

- A korábban, a hosszúlejáratú értékpapírokkal együtt értékelt rövidlejáratú értékpapír állomány kedvező alakulása mellett a pénzeszközök, ezen belül alapvetően a költségvetési bankszámlákon lévő (225,5 milliárd forint) összeg is jelentősen, 25,6 milliárd forinttal meghaladja az előző évvégi szintet. Ez utóbbi azonban átmeneti likviditási helyzetet mutat, hiszen a január eleji bérkifizetések (0-dik havi kifizetések) forrását biztosítja a számlán lévő pénzeszközök jelentős része.

Összességében a forgóeszközök állományának aránya az előző évihez képest alig 0,1 százalékponttal nőtt az eszközök értékén belül.

3.2. Az önkormányzatok 2004. évi vagyoni forrásai között a saját tőke 8832,2 milliárd forintra, a tartalék 197 milliárd forintra, a kötelezettségek 588,7 milliárd forintra emelkedtek, ezen belül a tartalékok 21,2 milliárd forinttal, a kötelezettségek együttesen 71 milliárd forinttal nőttek. A kötelezettségek között a hosszúlejáratúak 32,4 milliárd forinttal (16,1%-kal), míg a rövidlejáratúak 43,7 milliárd forinttal (22,8%-kal) emelkedtek. Meg kell jegyezni, hogy a decemberi iparűzési adófeltöltésekkel összefüggő kötelezettségek jelentős részben annullálódnak a 2005. májusi adóbevallásokkal, illetve az adó előírásával és elszámolásával.

- A saját tőke az előző évihez hasonlóan 98%-ban nyújt fedezetet a befektetett eszközökre.

- A 197 milliárd forint tartalékból (beleértve a vállalkozási tartalékot is) ki kell emelni, hogy a költségvetési tartalékon belül az előző évi 161,2 milliárd forinttal szemben 177,5 milliárd forintra nőtt a tárgyévi maradvány. A kiutalatlan költségvetési támogatások, illetve a többlettámogatások miatti befizetési és egyéb a pénzmaradványt terhelő befizetések egyenlegeként 7,7 milliárd forint csökkenti a költségvetési pénzmaradványt. Ebből szabad pénzmaradványként 46,5 milliárd forintot mutattak ki az önkormányzatok.

- A mérlegben kimutatott pénzeszközök, értékpapírok (mobilizálható forgóeszközök) állománya fedezetet biztosít a rövidlejáratú kötelezettségek teljesítéséhez.

- A passzívák állománya 4%-kal csökkent. Ezen belül a költségvetésen belüli passzívák állománya esett vissza, míg a költségvetésen kívüli passzívák növekedtek.

- A passzív elszámolások között a legjelentősebb tétel a központi költségvetés által 2004. évben átutalt 2005. évi finanszírozási előleg.

4. A bevételek és kiadások funkcionális alakulása

Az önkormányzatok funkcionális főcsoportjainak mérlege

 

 

 

 

 Bevétel

 Kiadás

 Megnevezés

 2004. évi teljesítés

 Meg-oszlás

 2004. évi teljesítés

 Meg-oszlás

 

 (millió forint)

 (%)

 (millió forint)

 (%)

 A) Állami működési funkciók

 165 464,7

 6,2

 466 744,9

 17,4

 B) Jóléti funkciók

 647 697,7

 24,2

 1 934 754,1

 71,8

 Oktatás

 70 345,1

 2,6

 813 010,0

 30,2

 Egészségügy

 395 300,7

 14,7

 428 977,6

 15,9

 Társadalombiztosítási, szociális és jóléti szolgáltatás

 57 591,2

 2,2

 336 465,4

 12,5

 Lakásügyek, települési és kommunális szolgáltatás

 87 827,7

 3,3

 218 082,1

 8,1

 Szabadidős, kulturális és vallási tevékenység és szolgáltatás

 36 633,0

 1,4

 138 219,0

 5,1

 C) Gazdasági funkciók 

 67 090,4

 2,5

 252 116,0

 9,4

 D) Funkciókba nem sorolható tételek

 1 793 246,0

 67,1

 36 348,0

 1,4

 Összesen:

 2 673 498,8

 100,0

 2 689 963,0

 100,0

A helyi önkormányzatok feladatellátásának áttekintése alapján megállapítható, hogy a feladatok döntő többségét, 71,8%-át a jóléti funkciók teszik ki. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások, stb. 15,9%-ot tesznek ki. A gazdasági és egyéb funkciók az ellátott feladatok 10,8% részarányt képviselnek.

A továbbiakban egyes jóléti funkciók kerülnek részletesen áttekintésre.

4.1. A kiadásokon belül a helyi önkormányzatok 813,0 milliárd forintot fordítottak közoktatási feladataikra, ebből működtetésre (beleértve az ellátottak juttatásait is) 772,3 milliárd forintot. Ezen belül a bérkiadások 455,5 milliárd forintot tettek ki, a működési kiadások 59,0%-át (munkaadói járulékok nélkül). (Itt azt is meg kell jegyezni, hogy az önkormányzati összes bérkiadáson belül a közoktatás részesedése 46,2%.) A felhalmozási kiadások, támogatások között (beleértve a felújításokat is) 38,4 milliárd forintot mutattak ki, arányuk 4,7%.

Az önkormányzatok közoktatási célokra 2,7%-kal, 21,2 milliárd forinttal magasabb összeget fordítottak az előző évihez képest. Az önkormányzati kiadásokon belül a közoktatás kiadásai 30,2%-ot képviselnek az előző évi 31,1%-os részesedéssel szemben, a folyó kiadásokon és támogatásokon belül pedig 38,4%-ot. Ezzel a közoktatási tartós folyó működési kiadásainak aránya 2,6 százalékponttal magasabb az előző évinél. E működési kiadásokon belül a személyi juttatások és munkaadói járulékok aránya a 2003. évi 80,5%-ról 78,9%-ra csökkent. A dologi kiadások aránya viszont 19,5%-ról 21,1%-ra növekedett.

A közoktatási célú központi költségvetési normatív jogcímeken juttatott hozzájárulások, támogatások mintegy 483,2 milliárd forintot kitevő főösszege a működési kiadások - átlagosan - 63%-ára nyújtott fedezetet. Ha az intézményi folyó bevételekkel csökkentett „nettó” folyó működési kiadáshoz viszonyítjuk a költségvetési normatív támogatások főösszegét, megállapítható, hogy a közoktatás nettó működési kiadásainak 67,3%-át a központi költségvetés, 32,7%-át a helyi önkormányzatok további saját forrásai biztosították. Ez az előző évi 34%-os saját forrás kiegészítéshez képest kedvezőbb.

Az intézmények 49,5 milliárd forint saját működési bevételt értek el, ebből a térítési és szolgáltatási díjakból befolyt összeg 43,0 milliárd forint volt. Ezen belül az alapfokú oktatáshoz kapcsolódó bevételek 5,6 milliárd forintot, a középfokú oktatással összefüggőek 2,8 milliárd forintot, míg az egyéb oktatásba sorolt térítések, egyéb befizetések 34,6 milliárd forintot tettek ki. Előbbiekkel a saját bevételek mintegy 7%-kal emelkedtek az előző évihez képest. Ezt kiegészítette a 9,3 milliárd forint működési célra átvett, illetve 7,0 milliárd forint átadott pénzeszközök 2,3 milliárd forint egyenlege. Az ágazat összes (bruttó) bevétele 70,3 milliárd forint, az előbbieket kiegészítő 11,5 milliárd forint felhalmozási jellegű bevétellel.

A közoktatásban az alkalmazottak állományi létszáma 238367 fő volt, az engedélyezett álláshely számhoz (245 678 főhöz) képest 7311 fővel alacsonyabb. Az állományi létszámból a szakmai tevékenységet végzők létszáma 172 263 fő, az intézmény-üzemeltetési létszám 66 104 fő volt. Az előző évihez képest a nem szakmai tevékenységet ellátók száma 2163 fővel csökkent, míg a szakmai állományi létszám csak 887 fővel.

A helyi önkormányzatok által a költségvetési törvény alapján felhasználható normatív hozzájárulások eredeti előirányzata 489,5 milliárd forint volt, a tényleges teljesítés pedig 483,1 milliárd forint lett. Előbbi adatok tükrözik, hogy tovább csökkent a gyermekek, tanulók létszáma. Az óvodai ellátásban ugyan némileg (172 fővel) nőtt, de az általános iskola 1-8 évfolyamain 8,2 ezer fővel, a középiskolákban 5,1 ezer fővel, a szakképzésben 1,7 ezer fővel kevesebb tanuló után jár az elszámolás alapján normatív hozzájárulás a fenntartóknak. Ezzel szemben ismét nőtt a különleges gondozást igénylők száma 1,3 ezer fővel. Így mintegy 13,7 ezer fővel szűkült a közoktatásban résztvevők száma.

Kiemelést érdemel az is, hogy az alapfokú művészetoktatáshoz nyújtott kedvező hozzájárulás mellett ismét tovább növekedett az egyéb művészeti oktatásokban részesülő tanulók száma.

Kiegészítő hozzájárulásoknál az önkormányzati elszámolások alapján 2,4 milliárd forint visszafizetési kötelezettség keletkezett. A lemondással érintett jogcímek közül érdemes kiemelni a szervezett intézményi étkeztetést, ahol 69,2 ezer fővel kevesebben vették igénybe ténylegesen a kedvezményes, illetve normatív kedvezményes étkeztetést. A tanulók ingyenes tankönyvellátásának kiterjesztésénél ezzel szemben a jogosultak (mintegy ezer fővel) magasabb száma alapján visszaigénylést jeleztek. Figyelemre tarthat számot, hogy a napközi és iskolaotthoni ellátást - a létszámfogyást meghaladóan - kevesebben vették igénybe.

A normatív kötött felhasználású támogatásoknál kereken 1 milliárd forinttal kevesebb a tényleges igényjogosultság alapján számított előirányzat, és további 1 milliárd forinttal kevesebb összeget költöttek el ténylegesen az önkormányzatok. Utóbbiból azonban a feladattal nem terhelt, visszafizetendő összeg csak 0,4 milliárd forint.

Ezen belül az eredeti előirányzathoz viszonyítva jelentősen módosult - már az évközi lemondásokkal - a pedagógiai szakszolgálati feladatokhoz kapcsolódó teljesítés. Ezen az egy jogcímen 854,1 millió forinttal csökkent a felhasználható támogatás az eredeti igényléshez képest. (Az év végi visszafizetési kötelezettség emellett nem jelentős, mivel az önkormányzatok már éltek a normatívákról való (első, kamatmentes) lemondás lehetőségével.

4.2. A szociális és jóléti szolgáltatások funkcionális főcsoport tartalmazza a szociális támogatások kifizetéséhez (pl. munkanélküli ellátások, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A szociális és gyermekjóléti, gyermekvédelmi szolgáltatások 2004. évi értékelését a pénzbeli és természetbeni ellátások, valamint az intézményi szolgáltatások adatainak alakulásán mutatjuk be.

A szociális tevékenység jelentősége az önkormányzatok munkájában az előző évekhez viszonyítva lényegesen nem változott. Továbbra is az egyik alapvető feladat a szociálisan rászorultak jövedelempótló támogatásainak biztosítása. Ezek közül az utóbbi két évben - a munkanélküli ellátásra vonatkozó szabályok változásával - nőtt a rendszeres szociális segély jelentősége. Az előző évihez képest 2004-ben 7 ezerrel több, 147 ezer fő részesült rendszeres szociális segélyben, számukra az év folyamán 27,4 milliárd forintot folyósítottak.

Bizonyos „hagyományos” jövedelempótló segélyezési formáknál viszont a segélyezettek számának évek óta tapasztalható csökkenése 2004-ben is jellemző. Ez a tendencia a családok egy adott körében a jövedelmi viszonyok stagnálását mutatja. Így pl. az előző évi 8%-os csökkenést követően 2004-ben további 5,6%-kal - 674,5 ezerre - csökkent a rendszeres gyermekvédelmi támogatásban részesülők száma. Kismértékben - 2%-kal - ugyan, de szűkült az időskorúak járadékában részesülők köre is (6,5 ezer fő). Ugyanakkor „felfutóban” vannak azok a segélyezési formák, amelyek bevezetésére egy-két éve került sor. 2004-ben 17,3 ezer fő részesült normatív ápolási díjban, számuk 18,5%-kal nőtt 2003-hoz képest. A normatív lakásfenntartási támogatásban részesülők száma 2004-ben 36,9 ezer volt, összesen 3 milliárd forint került e célra kifizetésre.

A munkanélküli járadékot kimerítők számára - a rendszeres szociális segély folyósításának feltételeként - a települési önkormányzat közcélú foglalkoztatást biztosít. 2000 óta mind a foglalkoztatást végző önkormányzatok, mind a foglalkoztatottak száma fokozatosan bővült. Az önkormányzatok csaknem háromnegyede él a támogatott foglalkoztatás lehetőségével. 2004-ben havi átlagban több mint 25 ezer fő vett részt a települési önkormányzatok által szervezett közcélú munkákban.

Az önkormányzatok számára a központi költségvetés e célra kötött felhasználású normatív támogatásként - az előző évivel azonosan - 15,1 milliárd forintot biztosított 2004-ben. A finanszírozás rendjében az előző évihez képest lényeges változás nem történt: az egyes önkormányzatokat megillető előirányzat összege a tényleges felhasználás figyelembevételével került megállapításra. Az I. félévi felhasználás alapján 2004. augusztus 1-jével új előirányzat került megállapításra. Azon önkormányzatok esetében, ahol az I. félévi felhasználás nem érte el az előirányzat időarányos részét, 2005. augusztus 1-jével új előirányzat került megállapításra, az időarányosan fel nem használt támogatás kétszeresének az eredeti előirányzatból történő levonásával. Ezzel az összeggel a BM fejezetben tartalék képződött, amelyből bármely önkormányzat többlettámogatást igényelhetett, ha előirányzata nem nyújtott fedezetet az általa szervezni kívánt foglalkoztatáshoz. Ez a két éve kialakított rendszer rugalmasabb, az igényekhez jobban igazodó elosztást biztosít. Igazolja ezt az is, hogy a 2004. évi 15 ezer főről 25 ezerre nőtt a közcélú munkán foglalkoztatottak száma.

Az önkormányzati fenntartású szociális és gyermekvédelmi, gyermekjóléti intézményrendszer 2004-ben - az előző évivel azonosan - 135 ezer fő részére biztosított ellátást. Az alapellátás megerősítését 2004-ben több új szolgáltatás normatív költségvetési támogatásának bevezetése is szolgálta: a fogyatékos személyek lakókörnyezetében való életvitelének segítését a támogató szolgálat, általában az időskorúak, a segítésre szorulók biztonságát, a krízishelyzetek elhárítását a házi jelzőrendszeres szolgálat, a tanyai lakott helyeken élők szolgáltatásokhoz való hozzájutását pedig a tanyagondnoki szolgálat biztosítja. Az elhelyezést nyújtó intézmények 80 ezer ellátottról, a nappali intézmények pedig több mint 55 ezer ellátottról - ezen belül kb. 17 ezer bölcsődés korú gyermekről - gondoskodtak. Az intézmények 2004. évi költségvetési támogatása 102,1 milliárd forint volt, 6,1%-kal több az előző évinél.

A tárgyévi folyó bevételek 53,2 milliárd forintra teljesültek, 11,8%-kal magasabban az előző évinél. A tárgyévi folyó bevételek 87%-át kitevő intézményi térítési és szolgáltatási díjak 11%-kal 46,3 milliárd forintra nőttek. A folyó kiadások összege 2004-ben 207,2 milliárd forint, 7,5%-kal több az előző évinél.

4.3. Az egészségügyi tevékenység bevételei 395,3 milliárd forintra teljesültek, az előző évihez hasonlóan Az ágazat összkiadásainak csaknem háromnegyedét kitevő kórházi tevékenységek és szolgáltatások bevételei 293,3 milliárd forintra, a háziorvosi és házi gyermekorvosi ellátás bevételei 7,2 milliárd forintra teljesültek közel azonos mértékben mint 2003-ban. A közegészségügyi tevékenységek és szolgáltatások körében tapasztalható csupán, kisebb mértékű (10%-os) bevétel csökkenés.

Az egészségügyi kiadások összege 2004. évben mérsékelt 1,1%-os emelkedést mutat, 428,9 milliárd forintra teljesült.

Az ágazaton belül 2004 évben tovább folytatódott a praxisok privatizálása, és ma már az alapellátási feladatokat döntő százalékban vállalkozó háziorvosokkal (felnőtt és gyermekorvosok) látják el az önkormányzatok. Általános tapasztalat, hogy a működtetés költségeit az OEP-től kapott támogatás nem fedezi, azt az önkormányzatoknak jelentős mértékben ki kell egészíteni A legtöbb esetben a rendelők, és egyéb helyiségek fenntartása, (pl. rezsi költségek átvállalásával) felújítása teljes egészében az önkormányzatokra hárul. Kórházak esetében az épület rekonstrukciók, műszaki fejlesztések, műszer beszerzések szinte elképzelhetetlenek a fenntartó önkormányzat támogatása nélkül.

Megállapítható, hogy az egészségügyben az intézmények komoly erőfeszítésekkel, szigorú gazdálkodással igyekeznek likviditásukat megőrizni, egyensúly-közeli helyzetben tartani.

Az egészségügy - mint az Egészségbiztosítási Alap által finanszírozott alrendszer - az OEP beszámolójában külön kerül részletezésre.

4.4. 2004-ben a tovább szűkülő bevételi források megfontolt gazdálkodásra és erőteljes takarékosságra késztették az önkormányzatokat a kultúra, közművelődés területén is. Egyre inkább jellemző, hogy az ágazathoz tartozó - nem kötelezően ellátandó - feladatokat költségvetésen kívüli szervezetek bevonásával látják el, főként alapítvánnyal, közalapítvánnyal, közhasznú társasággal, de esetenként vállalkozásokkal kötött megállapodások keretében. Az önkormányzatok erejükhöz mérten igyekeznek támogatni minden olyan civil szerveződést, amelyek a kulturális örökségeket, nemzeti hagyományokat ápolják, a sportéletben tevékenykednek, vagy hobbi-tevékenység gyakorlására szerveződtek.

A források kiegészítésére az önkormányzatok és intézményeik egyre nagyobb számban éltek a különböző pályázati lehetőségekkel.

A kulturális tevékenységek és szolgáltatások bevételei 2004. évben 22,4 milliárd forintra teljesültek, 8,7%-kal magasabban az előző évinél.

A teljes bevétel belső szerkezeti megoszlását vizsgálva, - az előző évihez hasonlóan - annak legnagyobb részét, 71,9%-át 16,1 milliárd forint összegben a nem adójellegű folyó bevételek - térítési és szolgáltatási díjak, intézmények egyéb bevételei - adták. További jelentős bevételi forrás - a tavalyi 17,5%-os súlyarányhoz képest 24,6%-kal, 5,5 milliárd forinttal - a működési célra kapott juttatások összege. (Ez tartalmazza az államháztartáson belülről, így a központi költségvetésből származó támogatások összegeit is.) A felhalmozási célra kapott juttatásokat is tartalmazó tőkeműveletek bevételei, és a tőkejuttatások összege még a tavalyinál is szerényebb mértékben 3,5%-ban, 0,8 milliárd forinttal járult hozzá a teljes bevételhez.

A 2003. évi adatokhoz képest a folyó bevételek 13,1%-kal emelkedtek, 21,6 milliárd forintra. Kialakításában két tényező játszott szerepet. Egyrészt 52,7%-kal 5,5 milliárd forintra növekedtek az előző évihez viszonyítva a működési célra kapott juttatások, másrészt 7,7%-os mértékben emelkedtek az intézmények térítési díjakból származó bevételei 12,6 milliárd forintra.

Az ágazat kiadásai mérsékelt, 5,8%-os növekedést mutatnak, e célra 91,1 milliárd forintot fordítottak az önkormányzatok. A teljes kiadás jelentős részét 45,3%-át, 41,3 milliárd forinttal továbbra is a személyi juttatások és járulékai tették ki, de csupán 3,2%-kal fordítottak többet erre az előző évinél, az alkalmazotti létszámot is érintő takarékossági, szervezési intézkedések hatására. A termékek és szolgáltatások vásárlására fordított 35,3 milliárd forintból dologi kiadásokra 33,0 milliárd forintot költöttek, 14,2%-kal többet a 2003. évinél. A tőkejellegű kiadások és támogatások - ide tartoznak a felhalmozási célú pénzeszközátadások, a tárgyi eszköz, föld és immateriális javak felhalmozása - a tavalyi 14,6 milliárd forintról 10,2 milliárd forintra estek vissza, ami 30,2%-kal kevesebb e célra történő felhasználást mutat. Az összes kiadáson belüli aránya csökkent, a tavalyi 16,3%-ról 11,2%-ra. A teljes kiadás részét képezi továbbá a támogatásokra és működési célú pénzeszközátadásokra - elsősorban állami nem pénzügyi vállalkozások folyó támogatására, valamint non-profit szervezetek működési célú támogatására - fordított 4,3 milliárd forint is 4,7%-os arányban.

Látható, hogy a kiadások döntő hányada működési célt szolgált, fejlesztésre, állagmegóvásra, beruházásra többnyire az ilyen célra kiírt pályázatokon elnyert összeget tudták az önkormányzatok fordítani.

Összességében megállapítható, hogy a szűkülő bevételi források ellenére az önkormányzatok 2004-ben is el tudták látni közművelődési, kulturális feladataikat.

4.5. Az igazgatási feladatokat takaró általános közszolgáltatások funkcionális főcsoport bevétele 164,1 milliárd forint, amely 1,3%-kal magasabb az előző évinél.

A nem adójellegű folyó bevételek 22,4%-os 36,8 milliárd forintos, a működési célra kapott juttatások 12,3%-os 20,2 milliárd forintos arányban járultak hozzá a 2004. évi bevétel alakulásához.

A felhalmozási célra kapott juttatásokat is tartalmazó tőkeműveletek bevételei, és a tőkejuttatások összege a főcsoport teljes bevételének döntő többségét 65,3%-át jelentette 107,1 milliárd forinttal.

A teljes bevétel belső szerkezeti megoszlását elemezve megállapítható, hogy a 2003. évihez képest - hasonlóan a korábbi évek tendenciáihoz - tovább csökkent a folyó bevételek aránya 7,1%-kal, 61,1 milliárd forintról 57,0 milliárd forintra. (Ezen belül a működési célra kapott juttatás lényegesen kevesebb lett, 27,0 milliárd forintról 20,2 milliárd forintra csökkent. Tovább nőttek viszont a felhalmozási célra kapott juttatások és tőkeműveletek, 101,0 milliárd forintról 107,1 milliárd forintra.

A kiadások 433,5 milliárd forintra teljesültek, ami 14,3%-os emelkedést jelent 2003. évihez viszonyítva. A kiadásokon belül 50,5%-ot, 218,8 milliárd forintot a személyi juttatások és járulékai jelentettek 11,3%-kal magasabb összegben mint 2003. évben. 2004-ben a teljes kiadás 22,7%-át fordították az önkormányzatok dologi kiadásokra, a korábbi évihez képest 18,7%-kal többet, összesen 98,6 milliárd forint összeggel. A tőkejellegű kiadások és támogatások e körben 17,0%-kal emelkedtek, 62,2 milliárd forintról 72,8 milliárd forintra. Jelentős tétel a tárgyi eszköz, föld és immateriális javak felhalmozására fordított 46,3 milliárd forintos összeg, amely 12,6%-kal nagyobb az előző évinél. A felhalmozási célú pénzeszközátadások 17,3 milliárd forintra emelkedett összege 26,3%-kal haladja meg a 2003. évit.

4.6. A helyi önkormányzati hivatásos tűzoltóságok 2004. évi bevételei 923,1 millió forintra teljesültek, 12,1%-kal magasabban az előző évitől. A teljes bevétel legnagyobb részét, 91,2%-át a folyó bevételek és folyó juttatások 841,6 millió forintos összege tette ki. Ezen belül a nem adójellegű folyó bevételek 735,4 millió forintos összegéhez, a térítési díj bevételek 13,9%-os emelkedéssel, 614,9 millió forinttal járultak hozzá. Annak ellenére, hogy a felhalmozási célra kapott juttatások a 2003. évihez képest több mint a duplájára (3,4 millióról 8,2 millióra) emelkedtek, a tőkeműveletek, és tőke juttatások bevételeinek összege 12,6%-kal alacsonyabban - 81,5 millió forintra - teljesült. A bevétel elmaradásának oka a nem pénzügyi vagyon (tárgyi eszköz) értékesítéséből származó bevételek (tőkeműveletek bevételei) 38,4%-os csökkenése 58,8 millió forintról 36,2 millió forintra.

A kiadások mérsékelten 7,6%-ban emelkedtek és 32,5 milliárd forintra teljesültek. A teljes kiadás belső szerkezetét tekintve a személyi juttatások és járulékai mérsékelt emelkedése jellemző 8,9%-kal, - 27,0 milliárd forintos teljesítéssel. A dologi kiadásokra fordított összeg 2,7%-kal lett magasabb (3,8 millió forint) az előző évinél A tőkejellegű kiadások és támogatások viszont 17,0%-kal csökkentek, 1,0 milliárd forintra teljesültek. Ennek oka egyrészt a tárgyi eszköz, föld és immateriális javak felhalmozására fordított kiadás 872,9 millió forintra való teljesülése, szemben a tavalyi 880,5 millió forinttal, másrészt a tárgyi eszköz-vagyon felújítására fordított kiadások 51%-os visszaesése (269,7 millió forintról 132,3 millió forintra).

A felhalmozási célra történt pénzeszköz átadások a 2003. évihez képest drasztikus emelkedést mutatnak, 9,4 millió forintról annak többszörösére 145,8 millió forintra növekedtek.

XI. Európai Unióval kapcsolatos programok

1. Az Európai Unióhoz való csatlakozás költségeinek előirányzatai és azok teljesülése

2004-ben az Európai Unió Közösségi Vívmányainak Átvétele Nemzeti Programjának (ANP) és a Tagállamként Való Működés Programjának (TMP) célja a csatlakozási felkészülés még hátralévő feladatainak befejezése volt.

Az intézményfejlesztési és adminisztratív feladatokra előirányzott pénzügyi források nagy része felhasználásra került. Ez 4428,1 millió forint felhasználását jelenti, ami a módosított kiadási előirányzat (4 832,7 millió forint) 91,6%-a.

2. Az Európai Unió költségvetéséből kapható források felhasználása

Az Operatív Programok előirányzatai és azok teljesülése

A 2004. évi eredeti kiadási előirányzat 83 547,1 millió forint volt, amelyből 57 317,9 millió forint volt az uniós forrás, 5 427,4 millió forint a Munkaerőpiaci Alaptól átvett pénzeszköz, valamint 20 801,8 millió forint a költségvetési támogatás. A módosított kiadási előirányzat 82 838,6 millió forint volt. A ténylegesen felhasznált kiadási összeg 5 608,3 millió forint volt, melyből 3 604,1 millió forintot tett ki az uniós forrás.

A 2004. május 1-jén csatlakozott tagországok közül Magyarország volt az első, amely Nemzeti Fejlesztési Terve végrehajtásához hozzákezdett: a Gazdasági Versenyképesség Operatív Program első pályázatait 2004. január 16-án indította útjára. Az első pályázatok március elején érkeztek be. A pályázati aktivitás rendkívül bíztató - 2004. december 31-ig 16 065 projekt-javaslat került benyújtásra -, mindez arra utal, hogy a pályázók rendelkeznek elegendő életképes projektjavaslattal ahhoz, hogy az Európai Uniótól származó támogatásokat maradéktalanul felhasználjuk. Különösen nagy volt az igény a Környezetvédelmi és Infrastruktúra Operatív Program, a Regionális Operatív Program valamint a Humánerőforrás-fejlesztési Operatív Program támogatásai iránt.

A beérkezett projekt-javaslatok (pályázatok és központi programok/projektek együtt) 55%-ának feldolgozását követően az Irányító Hatóságok vezetői az év végéig a teljes keret 30,9%-ának megfelelő támogatásról döntöttek. Ezzel mintegy 205 milliárd forint összegben vállaltak kötelezettséget, ami a három éves támogatási keret 30%-a (lásd a törvény 16. számú melléklete).

A kifizetések 2004. folyamán megindultak, leginkább a Humánerőforrás-fejlesztési Operatív Program előlegfizetése következtében. Számla alapú kifizetésre a 2004. évben csak csekély mértékben került, sor mivel a pályázati folyamat csak a szerződéskötési fázist érte el. Ugyanakkor a megkötött támogatási szerződések száma 1068, értéke 61,75 milliárd forint volt 2004. december 31-én, amely az Irányító Hatóságok vezetői által jóváhagyott projektek támogatási összegének 30,1%-át tette ki.

A számadatok tanúsága szerint az intézményrendszer a vártnál nagyobb mennyiségű beérkezett pályázatot képes volt elbírálni, ugyanakkor a projekt kiválasztás-szerződéskötés időigénye mind az operatív programokban meghatározott stratégiai célok teljesítése, mind a kedvezményezettek - és a szélesebb értelemben vett közvélemény - szempontjából túlságosan hosszú. A gyors, zökkenőmentes szerződéskötést, következésképpen a kifizetést számos tényező lassította:

- A hiánypótlásra visszaküldött pályázatok száma magas volt.

- Az intézkedések egy része esetében viszonylag későn készült el a támogatási szerződések tervezete.

- A pályázatok keretében a bírálatok során nyitva maradt tartalmi - és különösen pénzügyi - kérdések tisztázása, a pályázóval való egyeztetése egyrészt gyakori, másrészt időigényes feladatnak bizonyult.

Az általános tendencián kívül az AVOP esetében hátráltatta a kifizetéseket, hogy bár a pályázati felhívások 2004. márciusában megjelentek, a pályázatokat csak a SAPARD pályázatok lezárása (2004. április 30.) után lehetett benyújtani. A program megvalósításában jelentős késedelmet okozott a SAPARD források terhére történő szerződéskötés 2004. szeptember 30-ig történő elhúzódása is, mivel eddig az időpontig nem kezdődhetett meg az AVOP pályázatok feldolgozásának folyamata, ami a szerződéskötés és kifizetés csúszását eredményezte.

A vázolt tendenciákat figyelembe véve a kifizetések várhatóan 2005-ben indulnak meg tömeges mértékben. Ugyanakkor az első év folyamatai összességében arra engednek következtetni, hogy Magyarország az EU strukturális alapok támogatásait határidőre, teljes mértékben fel tudja majd használni.

A Közösségi Kezdeményezések (INTERREG, EQUAL) előirányzatai és azok teljesülése

A határmenti együttműködést támogató INTERREG programok 2004. évi eredeti kiadási előirányzata 2 340,2 millió forint volt, amely 1 755,1 millió forintnak megfelelő uniós forráshoz 585,1 millió forint hazai társfinanszírozási részt biztosított. A 2004. évi módosított kiadási előirányzat 2 166,2 millió forint volt. Az INTERREG programok esetében 2004-ben mindössze 1,8 millió forint kifizetésre került sor, az alábbi okok miatt:

- Az INTERREG IIIA határon átnyúló programok dokumentumainak Európai Bizottság általi elfogadására - az előzetes tervekkel ellentétben - hivatalosan csak 2004 októberében, illetve decemberében került sor. Emiatt a Programkiegészítő Dokumentumok végleges szövegének elfogadása, valamint a pályázati felhívások közzététele is jelentős késedelmet szenvedett.

- Az INTERREG IIIB Programok pályázati kiírásai 2004 decemberében, a IIIC Programok pályázati kiírásai pedig 2004 októberében jelentek meg.

A 2004-re tervezett kifizetések meghiúsulásának tehát elsősorban a programozási folyamat külső tényezők miatti elhúzódása, illetve a szomszédos (elsősorban a külső) országokban működő Európai Bizottság Delegációinak jóváhagyási procedúrájának késése voltak az okai.

Az esélyegyenlőség elősegítését célzó EQUAL program megvalósítására 2004-ben - három előirányzaton - 784,0 millió forint állt rendelkezésre (505,0 millió forint uniós forrás és 279,0 millió forint hazai társfinanszírozás).

Az EQUAL Közösségi Kezdeményezés program keretében az Irányító Hatóság 2004. májusban megjelentette pályázati felhívását. A felhívásra beérkezett pályázatok értékelése 2004. évben még zajlott, így az előirányzat terhére 2004. évben nem történt kifizetés.

Az EQUAL Technikai segítségnyújtás terhére 2004. évben történt kötelezettségvállalás, de kifizetésre nem került sor.

Az EQUAL Technikai segítségnyújtás - Országos Foglalkoztatási Közalapítvány (OFA) támogatása előirányzat az EQUAL Közösségi Kezdeményezés Közreműködő szervezeti feladatait ellátó Országos Foglalkoztatási Közalapítványnak a Program végrehajtásával kapcsolatos költségeinek a fedezetéül szolgál. Az Irányító Hatóság 2004. december 13-án 173,1 millió forint összegben támogatási szerződést kötött a kedvezményezettel, kifizetésre azonban 2004-ben nem került sor.

Az ISPA/Kohéziós Alap projektek előirányzatai és azok teljesülése

A 2004. évi eredeti kiadási előirányzat 52 181,4 millió forint volt, amelyből 33 202,7 millió forint volt az uniós forrás és 18 978,7 millió forint a költségvetési támogatás. A módosított kiadási előirányzat 104 428,4 millió forint volt. A 2004. évi teljesítés 41 739,7 millió forintot ért el, ebből az összegből azonban 22 114,6 millió forintot tett ki a GKM és a KvVM pénzeszköz átadása. A ténylegesen felhasznált forrás összege 19 625,1 millió forint volt, melyből 10 469,8 millió forintot tett ki az uniós forrás.

A csatlakozással, 2004. május 1-jével az ISPA-t felváltotta a Kohéziós Alap, amely azonos céllal, de megtöbbszöröződött kerettel támogatja egyrészt az ISPA-ban még be nem fejeződött projekteket, másrészt újabb beruházásokat. A régi projektek összértéke kb. 298 milliárd forint, amit kb. 250 milliárd forinttal növelnek a Bizottsághoz benyújtott új Kohéziós Alap projektek (M0 keleti szektor; Szolnok-Lőkösháza II. ütem vasút rehabilitáció, Zalaegerszeg szennyvízkezelés, Veszprém szennyvízkezelés; Budapest központi szennyvíztisztító).

A 2004. év fő eredményei az alábbiak:

- A 2004. évre rendelkezésre álló keret teljes egészében a 2005. és 2006. évi keret jelentős részben lekötésre került az Európai Bizottság által jóváhagyott projektetekkel (lásd 17. számú melléklet). A 2005. és 2006. évi fennmaradó keretek terhére megvalósuló projektek a Bizottsághoz benyújtásra kerültek.

- A szerződéskötések tekintetében mindkét szektor eredményes évet zárt. A 2004. évi szerződéskötés értéke (58,4 milliárd forint) 32%-kal meghaladja a 2003. évit (44,4 milliárd forint). Megkezdődött az új Közbeszerzési Törvény szerinti tenderek lebonyolítása. 2004 decemberében a KvVM 7, a GKM 2 új tendert indított összesen mintegy 6,8 milliárd forint értékben.

- A 2004. évi kifizetés (18,8 milliárd forint meghaladta a 2003. évi (7,4 milliárd forint) kétszeresét (254%).

Ugyanakkor annak ellenére, hogy a végrehajtás alatt álló projektek lebonyolítása 2004. folyamán tovább gyorsult, a tervezett felhasználáshoz képest még tavaly is jelentős volt a lemaradás, ami a következő indokokkal magyarázható:

- A csatlakozást követően nem volt használható a közbeszerzési eljárásokra a korábbi eljárásrend, azokra az új közbeszerzési törvény (2003. évi CXXIX. Tv.) rendelkezései lettek az irányadóak. Ennek értelmében már 2004 tavaszán megkezdődött 49 részben vagy egészében elkészült környezetvédelmi tenderdokumentáció mérnöki és közbeszerzési jogi átdolgozása. A konkrét dokumentációk átdolgozása a minták alapján részben megtörtént, részben folyamatban van, 2004 decemberében pedig elkezdődött a tenderek meghirdetése. A környezetvédelmi szektorban hozzávetőleg hat hónapos csúszást eredményezett az új közbeszerzési törvény alkalmazása.

- Az egyes projektek lebonyolítása folyamán a költségvetési törvény elfogadásakor sokkal gyorsabb megvalósítást feltételezett a Kormány. A - fent említett - közbeszerzés, a hatósági engedélyek beszerzése, a szerződéskötések lassú folyamata miatt azonban a korábbi évekhez hasonlóan 2004-ben is jelentős csúszások történtek a projektek megvalósításában. Ez azonban egyetlen projekt esetében sem a közösségi forrás elvesztését, hanem e források későbbi felhasználását jelenti.

A PHARE programok előirányzatai és azok teljesülése

A PHARE programok célja 2004-ben is az intézményfejlesztés, illetve a gazdasági és szociális kohézió elősegítése volt. A teljesítés 54 128,5 millió forint volt, ebből az összegből azonban 10 286,9 millió forintot a maradvány-rendezés miatti pénzeszköz-átadás tett ki. A ténylegesen felhasznált forrás összege 43 841,6 millió forint volt, amely összegből 27 148,6 millió forintot tett ki az uniós forrás.

2004-ben a PHARE programok végrehajtását illetően két fő változás történt:

- A csatlakozás miatt átalakult a PHARE irányítási rendszere (EDIS), melynek értelmében a magyar kormányzati szervek több funkciót átvettek az Európai Bizottságtól. Az EDIS rendszer akkreditációja 2004. június 21-én valósult meg.

- A csatlakozás előtt a PHARE keretében történő beszerzésekre speciális szabályzat vonatkozott, míg 2004. május 1-je óta ezen projektek esetében is a magyar közbeszerzési törvény rendelkezéseit kell alkalmazni. Mindez nemcsak a szükséges dokumentumok átalakítását követelte meg, hanem a korábbiaknál szélesebb feladatkört jelent a nemzeti hatóságok számára.

A fenti okok miatt több esetben meg kellett hosszabbítani a szerződéskötési határidőt, amely értelemszerűen magával vonta a kifizetési határidők hosszabbítását, és a tényleges kifizetések eltolódását is.

A tervezetthez képesti alacsonyabb teljesítés további indokai az alábbiak:

- Bizonyos projektek esetében nem sikerült teljes egészében leszerződni az előirányzott összeget - alacsonyabb összegű ajánlatok beérkezése, alacsony érdeklődés, stb. miatt -, így a megmaradt összegre újabb pályázatot kellett kiírni, és emiatt a kifizetések is csúsztak.

- A tervezéskor előre nem látható - technikai, szabályozási - problémák miatt bizonyos projekteknél szükség volt a tervezési dokumentum módosítására, amely miatt mind a megvalósítás kezdete, mind az azt követő kifizetések elhúzódtak.

A kifizetések eltolódása azonban egyetlen projekt esetében sem jelenti az uniós támogatások elvesztését. Az új szabályozásra történő áttérést követően pedig a végrehajtás rövid időn belül felgyorsult, illetve a közbeszerzési eljárás változásában nem érintett projektek esetében a tervezettnek megfelelően történt.

A SAPARD program előirányzatai és azok teljesülése

A SAPARD támogatásból megvalósuló programok 2004. évi eredeti kiadási előirányzata 18 837,0 millió forint volt, amely 14 240,0 millió forintnak megfelelő SAPARD forráshoz 4 597,0 millió forint hazai társfinanszírozási részt biztosított. A 2004. évi módosított kiadási előirányzat 38 071,5 millió forint volt. Az előirányzat-módosítások okai közül kiemelendő a 2212/2004. (VIII. 27.) Korm. határozat, mely értelmében a Nemzeti Vidékfejlesztési Tervből a SAPARD „Mezőgazdasági vállalkozások beruházásai” és „Falufejlesztés és felújítás” intézkedésekre 3 825,0 millió forint uniós forrás és 1 275,0 millió forint kapcsolódó nemzeti forrás került átcsoportosításra.

2004. évben összesen 14 949,5 millió forint került kifizetésre. Ebből az összegből 7 906,3 millió forintot tett ki a SAPARD forrás és 7 043,2 millió forint volt a kapcsolódó hazai forrás összege.

A 2000. évi Éves Pénzügyi Megállapodásban vállalt pénzügyi keretre 2004. december 31-ig a kifizetések megtörténtek - vagyis ezen évi keret teljes összege felhasználásra került.

Az EU és hazai forrás aránya év közben változott, mert összességében 5 334,1 millió forintot hazai forrásból kellet megelőlegezni, amiből 2004. december 31-ig csak 2 571,5 millió forint fedezet került kiegyenlítésre az EU által. Forráshiány miatt azonban kifizetés nem lett visszatartva.

A Nemzeti Vidékfejlesztési Terv előirányzatai és azok teljesülése

A Nemzeti Vidékfejlesztési Terv (NVT) intézkedéseinek 2004. évi eredeti kiadási előirányzata 20 543,8 millió forint volt, ezen kívül 856,0 millió forint céltartalékként került elkülönítésre. A kiadási előirányzat 17 119,8 millió forint tervezett uniós támogatásból és 3 424,8 millió forint nemzeti társfinanszírozási részből állt.

A 2212/2004. (VIII. 27.) Korm. határozat 5 100,0 millió forintot átcsoportosított a SAPARD intézkedésekre. 2004. októberében pedig a nemzeti támogatások forrás hiányának oldására 2 700,0 millió forint átcsoportosításra került a 10/5/2/1 Fejlesztési típusú támogatások előirányzatra.

Az NVT előirányzatból 2004. évben kifizetés nem történt, mivel a program Európai Bizottság által történő elfogadása csak 2004. szeptemberében történt meg, így az egyes intézkedések támogatási rendeletei csak a jóváhagyást követően kerültek kihirdetésre. Forrásvesztésre viszont az NVT támogatásoknál sem került sor.

A Schengen Alap előirányzatai és azok teljesülése

A Schengen Alap előirányzatainak 2004. évi eredeti kiadási előirányzata 16 142,5 millió forint volt, amelyből 13 920,5 millió forint volt az uniós forrás és 2222,0 millió forint a költségvetési támogatás.

2004. folyamán kiépült a Schengen Alapból nyújtott pénzügyi támogatás felhasználásához szükséges intézményrendszer, és benyújtásra került a 2004. évre vonatkozó Pénzügyi Terv is. A Pénzügyi Terv elfogadása azonban a tervezetthez képest jelentősen elhúzódott, csak szeptemberben hagyta jóvá véglegesen az Európai Bizottság.

Ennek megfelelően elhúzódott a Magyarországnak a 2004. évre járó előleg átutalása, amely csak az év végén, 2004. december 21-én történt meg. Ugyancsak elhúzódott a hazai intézmények közti két- és többoldalú megállapodások megkötése, amelyek a pénzügyi lebonyolításhoz elengedhetetlenek.

Mindezek miatt a Schengen Alapból 2004 folyamán kifizetés nem történt, azonban a 2004-es keret felhasználására az elkövetkező években, 2007. végéig van lehetőségünk.

XII. Törvényekben előírt beszámolási és tájékoztatási kötelezettségek

1. Költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatai körében a 2004. évi költségvetési törvényben meghatározott előirányzatok módosításáról és átcsoportosításáról 2004-ben - az Országgyűlés, a Kormány, a fejezetek és az intézmények jogkörében - a következő döntések születtek:

1.1. Országgyűlés hatáskörében

A központi költségvetés 2004. évre jóváhagyott eredeti előirányzatait az Országgyűlés a Magyar Köztársaság 2003. évi költségvetésének végrehajtásáról szóló 2004. évi C. törvényben módosította. Ennek révén a 2004. évi költségvetés kiadási főösszege 42,1 milliárd forinttal, bevételi főösszege 6,7 milliárd forinttal, a hiány összege pedig 35,4 milliárd forinttal növekedett. A módosítások részletezése:

- a XXII. Pénzügyminisztérium fejezet, 5. Adó- és Pénzügyi Ellenőrzési Hivatal cím 1. Működési költségvetés előirányzat-csoport, 1. Személyi juttatások kiemelt előirányzat kiadási előirányzata 3,8 milliárd forinttal, 2. Munkaadókat terhelő járulékok kiemelt előirányzat kiadási előirányzata pedig 1,2 milliárd forinttal került megemelésre,

- a XXII. Pénzügyminisztérium fejezet, 30. Állami vagyonnal kapcsolatos bevételek cím, 1. Osztalékbevételek alcím, 1. ÁPV Rt. által fizetett osztalék jogcímcsoport bevételi előirányzata 6,5 milliárd forinttal került növelésre, egyben az 1. Osztalékbevételek alcím kiegészült egy új jogcímcsoporttal (2. Egyéb osztalékok), 0,2 milliárd forintos bevételi előirányzattal,

- a XXII. Pénzügyminisztérium fejezet, 32. Adósságátvállalás és tartozás-elengedés cím kiegészült:

- az 1. A Nemzeti Autópálya Rt. Adósságának átvállalása alcímmel, melynek kiadási előirányzata közel 32,4 milliárd forint,

- a 11. A Sportfólió Kht. Adósságának átvállalása alcímmel, melynek kiadási előirányzata közel 2,8 milliárd forint,

- a 12. Az FVM Finommechanikai Rt. tartozásának elengedése alcímmel, melynek kiadási előirányzata 0,1 milliárd forint,

- a 13. Külföldi követelések elengedése alcímmel, melynek kiadási előirányzata 74,1 millió forint,

- a 14. „A 100 Tagú Budapest Cigányzenekar” Országos Kulturális Egyesület adótartozásának elengedése alcímmel, melynek kiadási előirányzata 31,7 millió forint,

- a 15. A Kisrókus Ingatlanhasznosító Kft. adótartozásának elengedése alcímmel, melynek kiadási előirányzata 1,0 milliárd forint.

- a XXIV. Gyermek-, Ifjúsági és Sportminisztérium fejezet 2. Fejezeti kezelésű előirányzatok címe, 2. Sporttal kapcsolatos állami feladatok finanszírozását szolgáló előirányzatok alcíme, 6. Sportlétesítmények fejlesztése és kezelése jogcímcsoportja, 6. Sportlétesítmény-kezelés intézményi rendszerének támogatása jogcím, 1. Működési költségvetés előirányzat-csoport, 5. Egyéb működési célú támogatások, kiadások kiemelt előirányzat kiadási előirányzata 0,8 milliárd forinttal került megemelésre.

A módosítások, átcsoportosítások tényleges felhasználását az előző fejezetek tartalmazzák, illetve a részletes fejezeti kötetekben kerül bemutatásra.

1.2. A Kormány hatáskörében

A Kormány jogkörében eljárva a kiadási oldalt érintően 114,1 milliárd forint összegű előirányzat-csökkenést eredményező átcsoportosítást hajtott végre, a bevételi előirányzatok pedig mindössze 58,5 millió forinttal kerültek megemelésre.

Jelentősebb döntések voltak többek között:

- A központi költségvetés általános tartalékának eredeti előirányzata 31,3 milliárd forint volt. A Kormány 2050/2004. (III. 11.) Korm. határozatával és 2083/2004. (IV. 15.) Korm. határozatával ennek részbeni megtakarításáról döntött. A tényleges felhasználás 27,6 milliárd forintot tett ki, ezzel részletesebben az általános tartalék felhasználásáról szóló fejezet foglalkozik.

- Az államháztartásról szóló törvény 38. § (1) bekezdése szerint a céltartalékkal a Kormány rendelkezik, ha azt a költségvetési törvény másként nem szabályozza. A 2004. évi költségvetési törvény 49. § (3) bekezdése alapján ezen előirányzat fejezetekre, címekre, alcímekre, jogcím-csoportokra, jogcímekre, előirányzat-csoportokra, kiemelt előirányzatokra - felmérés alapján - történő átcsoportosítására a pénzügyminiszter kapott felhatalmazást. A központi költségvetés céltartalékának (Különféle személyi kifizetések) terhére az év folyamán 8,5 milliárd forint összegben történtek kifizetések, melyet a céltartalékról szóló fejezet mutat be részletesen.

- A Kormány az államháztartás rövid és hosszú távú egyensúlyának megalapozása érdekében a 2050/2004. (III. 11.) Korm. határozatában és 2083/2004. (IV. 15.) Korm. határozatában, illetve ez utóbbi végrehajtásáról szóló 2162/2004. (VII. 5.) Korm. határozatában a központi költségvetés egyes előirányzatai meghatározott mértékű zárolását írta elő, valamint döntött költségvetési intézményi saját bevétel (bevételből gazdálkodó költségvetési szervek) és egyes gazdasági társaságok osztalék befizetési kötelezettségéről. E határozatok a későbbiekben több esetben is módosításra kerültek, például a Magyar Állami Operaház működési problémáinak mérséklése és a Rendőrség működési és felhalmozásai kiadásai finanszírozása céljából. A 2351/2004. (XII. 28.) Korm. határozat a 2004. évi államháztartási hiány csökkentése érdekében a fentiekben említett határozatokban megjelölt előirányzat-zárolásokat csökkentéssé módosította.

- A Kormány 2349/2004. (XII. 26.) Korm. határozatában a Magyar Köztársaság minisztériumainak felsorolásáról szóló 2002. évi XI. törvény módosításáról szóló 2004. évi XCV. törvény 4. §-a alapján kialakított új fejezeti rendnek megfelelő előirányzat-átcsoportosításokat hajtotta végre.

- A 2190/2004. (VII. 22.) Korm. határozat, a 2301/2004. (XII. 1.) Korm. határozat, a 2323/2004. (XII. 17.) Korm. határozat, valamint a 2344/2004. (XII. 26.) Korm. határozat az Oroszországi Föderáció Magyar Köztársasággal szemben fennálló államadóssága ellentételezéseként a MÁV Rt. részére gyártott, a vasúti járműpark fejlesztését szolgáló 21 iker-motorkocsi és kapcsolódó tartalék alkatrész pénzügyi elszámolását tartalmazta 10,8 milliárd forint értékben, amely decemberben a több mint -1 milliárd forint árfolyam-különbségnek megfelelően helyesbítésre került.

1.3. A fejezetek és az intézmények hatáskörében

A fejezeti hatáskörben elvégzett átcsoportosítások 2004-ben kiadási oldalon összességében 501,0 milliárd forintot tettek ki, intézményi hatáskörben pedig 269,2 milliárd forint előirányzat-növekedést eredményeztek. A bevételeket érintő átcsoportosítások e két jogkörben 164,0 milliárd forint, illetve 111,7 milliárd forint növekedéssel jártak. Ezekről a fejezeti indokolás kötetekben található részletes elemzés.

2. Tartalék-előirányzatok

2.1. A központ költségvetés általános tartalékának felhasználása

A Magyar Köztársaság 2004. évi költségvetésében az Országgyűlés 31 300 millió forintban állapította meg a központi költségvetés általános tartalékának előirányzatát. Év közben a 2050/2004. (III. 11.) Korm. határozat, valamint a 2083/2004. (IV. 15.) Korm. határozat nyomán, az államháztartás egyensúlyi helyzetének javítása érdekében a Kormány úgy döntött, hogy a központi költségvetés általános tartalékának felhasználásakor 7500, illetve 604,1 millió forint összegű megtakarítással kell számolni.

A megtakarítás ténylegesen 3 704,1 milliárd forint lett.

A jelentősebb tételeket kiemelve, a különböző jogcímeken történő felhasználás összegét és előirányzathoz viszonyított arányát a következő táblázat szemlélteti:

 

 

 

 

 

 

 Fejezet

  Felhasználások jogcíme

 Átcsoportosított előirányzat összegemillió forintban

 Átcsoportosítás az előirányzat %-ában

 1.

 OGY 

 A Magyar Távirati Iroda Rt. struktúra-átalakítása

 200,0

 0,6

 2.

 MeH, ICSSZEM

 Első uniós gyermeknap megrendezése

 80,0

 0,3

 3.

 MeH, BM, HM, KüM

 Terrorveszély elhárítása

 1 764,9

 5,6

 4.

 NSH

 A 2004. évi olimpiai játékok érmeseinek jutalmazása, olimpiai járadék kiegészítése

 1 573,0

 5,0

 5.

 BM

 Rendőrség, Határőrség ruházati költségtérítése

 1 725,6

 5,5

 6.

 BM

 Rendőrség, Határőrség adósságállományának csökkentése

 1 615,7

 5,2

 7.

 FVM

 A fenntartott intézmények EU-követelmények szerinti átalakítása, új EU-intézmények kiépítése

 1 000,0

 3,2

 8.

 HM

 Katonai alakulat afganisztáni kirendelése

 808,3

 2,6

 9.

 IM

 Büntetés-végrehajtás ruházati költségtérítése

 451,5

 1,4

 10.

 GKM

 Turizmus nemzetközi versenyképességének javítása

 300,0

 1,0

 11.

 OM

 Magyar-kínai két tanítási nyelvű iskola létrehozása

 30,0

 0,1

 12.

 EüM

 Egészségügyi Készletgazdálkodási Intézet részére történő pénzeszköz átadás

 2 100,0

 6,7

 13.

 

 Népszavazásra 

 2 902,7

 9,3

 14.

 

 A 6%-os illetményemelés elősegítése

 6 245,1

 20,0

 15.

 

 A rendvédelem központi és területi szervei hivatásos állománya illetmény-kiegészítésének 5%-os növelésére

 2 200,0

 7,0

 16.

 

 Egyéb célokra

 4 599,1

 14,7

 

 

 Összesen:

 27 595,9

 88,2

 

 

 Maradvány:

 3 704,1

 11,8

A Magyar Távirati Iroda Rt. struktúraváltási programja elsősorban a telekommunikációs rendszer biztonságos működését, a korszerű informatikai szolgáltatások folyamatos továbbfejlesztését szolgálta, melyhez az általános tartalék 200,0 millió forint kiegészítő támogatást nyújtott. Mivel az Országgyűlés fejezetben a média részvénytársaságok struktúra-átalakítására szánt 10,0 milliárd forintot csupán a média közalapítványok támogatására lehetett felhasználni - az MTI Rt. nem tartozik ezek közé -, a céltámogatás odaítélése mindenképpen szükséges volt.

Május 1-jén Magyarország csatlakozott az Európai Unióhoz. Egy hónappal ezután, május 30-án a Nemzetközi Gyermeknapot először ünnepelte az ország uniós tagként, mely rendezvénynek egyben szervezője is volt, hagyományt teremtve ezzel az Unió régi és új tagállamai között. A gyermeknap kiemelt figyelmet szentelt a hátrányos helyzetű gyermekekre, és természetesen az egész országban nagyszabású programokon vehetett részt bárki származástól és anyagi helyzettől függetlenül. Az ünnepség sikeréhez járult hozzá egyrészt a Miniszterelnökség fejezetbe átcsoportosított - kommunikációs, tájékoztatási feladatokhoz szükséges - 65,0 millió forint, másrészt pedig az Ifjúsági, Családügyi, Szociális és Esélyegyenlőségi Minisztérium dologi kiadásokhoz biztosított 15,0 millió forint.

Az Európai Unió tagállamainak állam és kormányfői a 2004. március 11-i madridi terrortámadásra reagálva Akciótervet készítettek, mely Magyarországra is feladatokat rótt. Ezen intézkedések végrehajtása érdekében a 2112/2004. (V. 7.) Korm. határozat foglalta össze a terrorizmus elleni küzdelem aktuális tennivalóit, külön kitérve a felelős szervekre, a feladatok költségvetési vonzataira. A kormányhatározat értelmében a cselekvési terv végrehajtásával közvetlenül összefüggő kötelezettségek költségei az általános tartalékot terhelték, mely összegeket a fejezeti (Miniszterelnökség, Belügyminisztérium, Honvédelmi Minisztérium, Külügyminisztérium) igények benyújtását követően, utólagos finanszírozással kellett rendezni. Az összesen 1764,9 millió forint átcsoportosítására két ütemben, májusban és szeptemberben került sor.

A XXVIII. Athéni nyári olimpiai játékokon eredményesen szerepelt versenyzők és a felkészítésükben közreműködő sportszakemberek állami olimpiai jutalmának, valamint a 2004. év hátralévő részében folyósítandó olimpiai járadék összegének a kifizetéséhez szükséges fedezet biztosításáról a Kormány szeptemberben döntött, mely döntés az érintett tárca előirányzatát 1199,2 millió forinttal növelte. A XII. Athéni nyári paralimpiai játékokon kiemelkedő teljesítményt nyújtó versenyzők és a felkészítésükben közreműködő sportszakemberek szintén jutalomban részesültek 373,8 millió forint összegben.

A Rendőrség és a Határőrség - ruházat-korszerűsítés okán - a visszatartott illetményekről folytatott pert elvesztette, így az állomány részére kifizetési kötelezettség terhelte. A Zalaegerszegi Munkaügyi Bíróság döntése értelmében a 2001-2002. évek utánpótlási ruhapénz különbözetéből és ezen összegek kamatából adódóan a Rendőrség 961,8 millió forintot, a Határőrség pedig 763,8 millió forintot volt köteles kifizetni, mely forráshiányt az általános tartalék rendezett. A döntés analóg volt alkalmazható a büntetés-végrehajtás Országos Parancsnokságának személyi állományára is, ami 451,5 millió forintos többletkiadást jelentett.

A Rendőrség és a Határőrség adósságállományának év végégi felhalmozódott összege elsősorban az állammal és a TB Alapokkal szembeni tartozásból állt. A hiányrendezés egy részét a BM saját hatáskörű intézkedéseivel, valamint a jóváhagyott, fejezeten belüli átcsoportosításokkal oldották meg. A fennmaradó 1615,7 millió forintos forráshiányt az általános tartalék rendezte.

A Mezőgazdasági és Vidékfejlesztési Hivatal költségvetési támogatásának megemelésére 1000 millió forintot hagyott jóvá a Kormány áprilisban. Az összeg a Földművelésügyi és Vidékfejlesztési Minisztérium által fenntartott intézmények EU-követelmények szerinti átalakítását, új intézmények kiépítésének eredményes befejezését szolgálta.

A Kormány a Magyar Köztársaság szövetségesi kötelezettségeinek teljesítése és a NATO katonai képességének fokozása, valamint az afganisztáni Nemzetközi Biztonsági Közreműködő Erők (a továbbiakban: ISAF) műveleteinek elősegítése érdekében hozzájárult az ISAF műveletben résztvevő katonai kontingens létrehozásához, kitelepüléséhez és 2004. évi működéséhez. Mindehhez a Honvédelmi Minisztérium fejezetbe 808,3 millió forint átcsoportosítását hagyta jóvá a tartalék terhére.

A turizmus nemzetközi versenyképességének javítása a Gazdasági és Közlekedési Minisztérium számára összesen 300 millió forintos többlettámogatást jelentett, ami egyrészt a Magyar Turizmus Rt. által kezdeményezett, új nemzetközi „fapados” légi járatok forgalmának növelésére (200 millió forint), másrészt a Balaton szárazulatainak rendezésére (100 millió forint) szolgált.

A Kormány döntése értelmében a kínai-magyar két tanítási nyelvű iskola 2004. szeptember 1-jei indításához szükséges felszerelések beszerzéséhez, és az iskolát fenntartó OMSZI Kht. kiadásaihoz az Oktatási Minisztérium egyéb fejlesztési támogatásainak megemelésével a központi költségvetés 30 millió forinttal járult hozzá.

Az Egészségügyi Készletgazdálkodási Intézet részére gyógyszerbeszerzés céljából 2 100 millió forint összegben történt pénzeszközátadás.

Az Alkotmánybíróság döntése értelmében december 5-én meg kellett tartani a kórház-privatizációról és a kettős állampolgárság kérdéséről szóló népszavazást, melynek költségét 2 902,7 millió forintban határozta meg a Kormány. Ezt a döntést az Országgyűlés kórház-privatizációval kapcsolatos 46/2004. (V. 18.), Ogy határozata valamint a kettős állampolgárságra vonatkozó 82/2004. (IX. 15.) Ogy határozata előzte meg. Az átcsoportosítás a Belügyminisztérium Központi Adatfeldolgozó, Nyilvántartó és Választási Hivatalát érintette.

A Kormány és a Közszolgálati Sztrájkbizottság képviselői 2004 elején megállapodtak, hogy amennyiben a költségvetési szféra 2004. I-III. havi keresetnövekedése a közös, bruttó 6%-os szándéktól eltérően alakul, a felek az Országos Közszolgálati Érdekegyeztető Tanácsban határoznak a 6%-os keresetnövekedés érvényesítéséről. A Kormány a költségvetési szféra közalkalmazottainak illetményemeléséhez határozatában összesen 9800 millió forint pótlólagos támogatást engedélyezett, mely felhasználás - az önkormányzati fenntartású költségvetési szerveknél végzett felmérés következtében - tényleges csak 6 245,1 millió forint volt. Az intézkedés az önkormányzatokat 3 040 millió, a központi költségvetési szerveket (BM, FVM, IM, MTA, MeH-PNSZ) 1 405,1 millió, az Országos Egészségbiztosítási Pénztár által finanszírozott egészségügyi intézményeket pedig 1 800 millió forinttal érintette.

A rendvédelem központi és területi szervei hivatásos állománya (IM-Büntetés-végrehajtás, BM, önkormányzati tűzoltóság) illetménykiegészítésének növelésére a Kormány 2 200 millió forintot hagyott jóvá.

További, itt nem részletezett - egyenként kisebb összegű támogatást biztosító - döntéseivel a Kormány még 4 599,1 millió forintot csoportosított át.

Az átcsoportosításokról készített táblázat az általános indoklás mellékletei között szerepel, amely a döntéseket teljes részletezettséggel tartalmazza.

2.2. A céltartalékok felhasználása

A költségvetési törvény 5 800,0 millió forintot biztosított a központi költségvetési szerveknél foglalkoztatott köztisztviselők, közalkalmazottak, valamint a Vám- és Pénzügyőrségnél foglalkoztatottak 2004. évben megvalósuló létszámcsökkenésével összefüggő egyszeri többletkiadások, valamint a főtisztviselők illetményének finanszírozására.

A törvény egyúttal lehetőséget adott a MÁV Rt., a MTI Rt., illetve a Magyar Televízió Rt-nél foglalkoztatottak létszám-csökkentésével kapcsolatos kifizetések támogatására is a pénzügyminiszterrel egyetértésben, illetve a pénzügyminiszterrel kötött megállapodás alapján. E törvényi lehetőség alapján az MTI Rt. részére történt kifizetés.

A céltartalék felhasználása jogcímenként a következők szerint alakult

 

 millió forintban

 a Kormány által 2003. év végén elrendelt létszámcsökkentésből adódó 2004. évi egyszeri kifizetések (2471 fő)

 4 634,8

 a Magyar Távirati Iroda Rt. létszámcsökkentésével kapcsolatos egyszeri személyi kifizetések 

 429,0

 a főtisztviselők, valamint a központi tisztek illetményének finanszírozása 

 672,2

 a 2005. évi költségvetés megalapozásából adódó létszámintézkedések egyszeri többletkiadásai (1237 fő)

 2 787,8

 Költségkihatás összesen

 8 523,8

 Forrás a céltartalékban

 5 800,0

 Túllépés

 2 723,8

3. A Kormány kezességvállalásai

A 2003. évi CXVI. törvény 37. §-ának (1) bekezdése alapján:

1016/2004. (III. 8.) Korm. határozat

az Alberto Giacometti életmű-kiállítás bemutatásához kapcsolódó kormányzati kezességvállalásról

A Kormány - a kezességvállalási díj elengedésével - készfizető kezességet vállalt 18 milliárd forint összeghatárig a kiállítás Szépművészeti Múzeumban 2004. február 26. és június 30. között történő bemutatásához. A kezesség a kölcsönzött műtárgyakban esetlegesen bekövetkező, biztosítási szerződéssel nem fedezett károk megtérítésére szólt.

1037/2004. (IV. 27.) Korm. határozat

a MÁV Rt. közszolgáltatásokhoz kapcsolódó üzletviteléhez szükséges forgóeszközpótló hitelhez, valamint a személyszállítási közszolgáltatói tevékenység és a eszközeinek fejlesztését szolgáló hosszú lejáratú beruházási hitelhez kapcsolódó állami kezességvállalásról

A Kormány - eltekintve a kezességvállalási díj megfizetésétől - készfizető kezességet vállalt a MÁV Rt.

- 40 milliárd forintos forgóeszközpótló hitele és járulékai megfizetéséhez (ezen belül 36 milliárd forint a közszolgáltatási, 4 milliárd forint pedig a pályavasúti tevékenységet finanszírozta),

- 12,87 milliárd forint összegű beruházási hitele és járulékai megfizetésére,

- továbbá egyszerű kezességet vállalt az EUROFIMA 25 millió euró összegű kölcsöne és járulékai visszafizetéséhez.

1041/2004 (IV. 29.) Korm. határozat

a Hajdú-Bét Rt. és a Parmalat Hungária Rt. fizetésképtelensége miatt kialakult válságos helyzet kezelését célzó kedvezményes hitelhez kapcsolódó állami kezességvállalásról

A Kormány a felszámolás alatt álló Hajdú-Bét Rt. és az annak közvetett tulajdonában álló Novofarm Rt., valamint a Parmalat Hungária Rt. mezőgazdasági beszállítói által felvett, együttesen 2,8 milliárd forint összegű hitel tőkeösszegére vállalt készfizető kezességet, az ehhez kapcsolódó kezességvállalási díj elengedésével.

1057/2004. (VI. 8.) Korm. határozat

a „Modern/Izmusok Európai grafika 1900-1930” című kiállítás bemutatásához kapcsolódó állami kezességvállalásról

A Kormány - a kezességvállalási díj elengedésével - készfizető kezességet vállalt 5,075 milliárd forint összeghatárig a kiállítás Magyar Nemzeti Galériában 2004. június 8. és szeptember 30. között történő bemutatásához. A kezesség a kölcsönzött műtárgyakban esetlegesen bekövetkező károk megtérítésére szólt.

1082/2004. (VIII. 13.) Korm. határozat

a „Madár dinoszauruszok” című kiállítás bemutatásához kapcsolódó állami kezességvállalásról

A Kormány - a kezességvállalási díj elengedésével - készfizető kezességet vállalt 4,2 millió euró (a Korm. határozatban megjelölt 2004. július 14-i MNB árfolyamon: 1073 millió forint) összeghatárig a kiállítás Magyar Természettudományi Múzeumban 2004. augusztus 23. és december 6. között történő bemutatásához. A kezesség a kölcsönzött műtárgyakban esetlegesen bekövetkező károk megtérítésére szólt.

1095/2004. (X. 6.) Korm. határozat

a „Bethlen Gábor fejedelemi ajándéka II. Gusztáv Adolf svéd királynak” című kiállítás bemutatásához kapcsolódó állami kezességvállalásról

A Kormány - a kezességvállalási díj elengedésével - készfizető kezességet vállalt 1,6 millió euró (a Korm. határozatban megjelölt 2004. július 15-i MNB árfolyamon: 406,9 millió forint) összeghatárig a kiállítás Magyar Természettudományi Múzeumban 2004. október 12. és 2005. március 31. között történő bemutatásához. A kezesség a kölcsönzött műtárgyakban esetlegesen bekövetkező károk megtérítésére szólt.

1120/2004. (XI. 13.) Korm. határozat

a „Fények és árnyak - Négy évszázad festészete” című kiállítás bemutatásához kapcsolódó állami kezességvállalásról

A Kormány - a kezességvállalási díj elengedésével - készfizető kezességet vállalt 303,1 millió euró (a Korm. határozatban megjelölt 2004. október 25-i MNB árfolyamon: 74,9 milliárd forint) összeghatárig a kiállítás Műcsarnokban 2004. november 10. és 2005. március 5. között történő bemutatásához. A kezesség a kölcsönzött műtárgyakban esetlegesen bekövetkező károk megtérítésére szólt.

1121/2004. (XI. 13.) Korm. határozat

a Magyar Televízió Rt. hitelfelvételéhez kapcsolódó állami kezességvállalásról

A Kormány a Magyar Televízió Rt. adósságainak törlesztéséhez szükséges 4 milliárd forint hitel és járulékai megfizetéséhez vállalt készfizető kezességet, az ehhez kapcsolódó kezességvállalási díj elengedésével.

A 2004. évi CXVI. törvény 38. §-ának alapján:

1045/2004. (V. l4.) Korm. határozat

a Fővárosi Önkormányzat oktatási intézményfejlesztéseinek finanszírozásához szükséges hitel és garanciavállalásról

A Kormány önálló kötelezettséget (garanciát) vállal a Budapest Főváros Önkormányzata által az Európai Beruházási Banktól felvételre kerülő 35 millió euró összegű kölcsön és járulékai visszafizetésére.

A 2004. évi CXVI. törvény 39. §-ának (2) bekezdése alapján:

2016/2004. (I. 22.) Korm. határozat

az Európa terv Agrárhitel programjának bevezetéséről

A Kormány a mezőgazdasági termelők részére, az uniós csatlakozás előkészítésének finanszírozására kedvezményes hitelkonstrukciót dolgozott ki. A Magyar Fejlesztési Bank Rt. 3,8 milliárd forint erejéig kezességet vállalhat a nyújtandó hitelekhez, s ezen kezességvállaláshoz költségvetési viszontgarancia kapcsolódik.

2036/2004. (II. 19.) Korm. határozat

az M5 autópálya matricás rendszerbe történő bevonása és továbbépítése érdekében szükséges egyes intézkedésekről

Az M5 autópálya matricás rendszerbe történő bevonása és továbbépítése érdekében az Állami Autópálya Kezelő Rt. (ÁAK Rt.) és az AKA Alföld Koncessziós Autópálya Rt. (AKA Rt.) által a Magyar Fejlesztési Bank Rt-től (MFB Rt.) felvett hiteleihez, vagy vállalt bankgaranciáihoz a költségvetési törvény 39. § (2) bekezdésében meghatározott keret terhére a Kormány készfizető kezességet vállal:

a) maximum 83 millió eurónak megfelelő forint összeghatárig és 189 millió euró összeghatárig tulajdonrész vásárlásra,

b) az AKA Rt. fennálló 205 millió eurós hosszú lejáratú hiteléhez, illetve 80 millió euró kölcsönfelvételéhez.

2298/2004. (XI. 24.) Korm. határozat

az MFB Rt. részére osztalékelőleg befizetés előírásáról, valamint a GKM Gyorsforgalmi úthálózat fejlesztések előkészítése célelőirányzattal kapcsolatos 2004. évi kifizetési igények finanszírozásáról

Az állam kezességet vállal a Nemzeti Autópálya Rt. által a Magyar Fejlesztési Bank Rt-től felvett kölcsönre, vagy nyújtott bankgaranciára 11,1 milliárd forint összeghatárig a gyorsforgalmi úthálózat fejlesztésének felgyorsítása érdekében.

A 2004. évi CXVI. törvény 39. §-ának (3) bekezdése alapján:

2016/2004. (I. 22.) Korm. határozat

az Európa terv Agrárhitel programjának bevezetéséről

A Kormány a Magyar Fejlesztési Bank Rt. által euróban felvett éven túli lejáratú hitelfelvételekhez kapcsolóan 50 milliárd forint mértékéig árfolyam-garanciát vállal.

2092/2004. (IV. 27.) Korm. határozat

az Európa Terv Projekt Kiegészítő Hitelprogramhoz kapcsolódó árfolyam-garanciáról

A Kormány a Magyar Fejlesztési Bank Rt. által euróban meghatározott, éven túli lejáratú hitelfelvételekhez, kötvénykibocsátásokhoz kapcsolódóan az Európa Terv Projekt Kiegészítő Hitelprogram finanszírozásához 20 milliárd forintos mértékig árfolyam-garanciát vállal.

2125/2004. (V. 28.) Korm. határozat

a Magyar Fejlesztési Bank Részvénytársaság középtávú stratégiájáról és üzleti tervéről

A Kormány az MFB Rt. által amerikai dollárban, euróban vagy svájci frankban meghatározott éven túli lejáratú hitelfeltételekhez és kötvénykibocsátásokhoz kapcsolódóan árfolyam-garanciát vállal

a) az EURÓPA Technológiai Felzárkóztatási Beruházási Hitelprogram finanszírozásához 80 milliárd forintos mértékig

b) a Regionális Vállalkozásfejlesztési Hitelprogram finanszírozásához 10 milliárd forintos mértékig

c) a 2258/2001. (IX. 14.) Korm. határozat alapján 2002. augusztus 1-jén az MFB Rt. által a Magyar Nemzeti Banktól átvállalt, Deutsche Ausgleichsbank által folyósított - az átvétel időpontjában 48,6 millió EUR összeg - devizaforrásból származó nyitott pozícióra.

2130/2004. (VI. 7.) Korm. határozat

az Egészségügyi Fejlesztési Hitelprogram és a vissza nem térítendő bankgarancia díjtámogatás kidolgozásának és meghirdetésének kormányzati feladatairól szóló 2271/2003. (X. 31.) Korm. határozat módosításáról

A Kormány a Magyar Fejlesztési Bank Rt. által amerikai dollárban, euróban vagy svájci frankban meghatározott - éven túli lejáratú hitelfelvételekhez kapcsolódóan - az Egészségügyi Fejlesztési Hitelprogram finanszírozásához 40 milliárd forintos mértékig garanciát vállal.

2210/2004. (VIII. 27.) Korm. határozat

a Diákhitel Központ Rt. finanszírozásáról

A Kormány a Magyar Fejlesztési Bank Rt. által amerikai dollárban, euróban vagy svájci frankban meghatározott éven túli lejáratú hitelfelvételekhez és kötvénykibocsátásokhoz kapcsolódóan a hallgatói hitelrendszer finanszírozása érdekében a Diákhitel Központ Rt. refinanszírozásához 6,8 milliárd forintos mértékig árfolyam-garanciát vállal.

2225/2004. (IX. 7.) Korm. határozat

a Magyar Fejlesztési Bank Részvénytársaság 2003. évi tevékenységéről és az EURÓPA Technológiai Felzárkóztatási Beruházási Hitelprogram kereteinek növeléséről

A Kormány 2125/2004 (V. 28.) Korm. határozatának 2. a) pontjának módosításával árfolyam-garanciát vállal az MFB Rt. által amerikai dollárban, euróban vagy svájci frankban meghatározott éven túli lejáratú hitelfelvételekhez és kötvénykibocsátásokhoz kapcsolódóan az EURÓPA Technológiai Felzárkóztatási Beruházási Hitelprogram finanszírozásához 100 milliárd forintos mértékig.

2288/2004. (XI. 17.) Korm. határozat

új gazdaságfejlesztési hitelprogramok meghirdetéséről

A Kormány az MFB Rt. által forrásszerzés céljából felvett - amerikai dollárban, euróban vagy svájci frankban meghatározott - éven túli lejáratú hitelfelvételekhez és kötvénykibocsátásokhoz kapcsolódóan

a) az Önkormányzati Infrastruktúrafejlesztési Hitelprogram finanszírozásához 60 milliárd forintos mértékig

b) az ECONOVA Hitelprogram finanszírozásához 10 milliárd forintos mértékig

c) a 2125/2004. (V. 28.) Korm. határozat 2. b) pontja első mondatának módosításával a Regionális Vállalkozásfejlesztési Hitelprogram finanszírozásához 10 milliárd forintos mértékig árfolyam-garanciát vállal, valamint

d) az Európa terv Agrárhitel programjának bevezetéséről szóló 2016/2004. (I. 22.) Korm. határozat 17. pontjában az Európa terv Agrárhitel program finanszírozásához 50 milliárd forintban vállalt árfolyamgarancia 7,5 milliárd forintos mértékig került lekötésre, és a program lezárása miatt további kötelezettségvállalásra nem kerül sor.

1128/2004. (XI. 24.) Korm. határozat

a Gazdaságfejlesztési és Munkahely-teremtési Keretprogramról

A Kormány az MFB Rt. által forrásszerzés céljából felvett - amerikai dollárban, euróban vagy svájci frankban meghatározott - éven túli lejáratú hitelfelvételekhez és kötvénykibocsátásokhoz kapcsolódóan a Partner Hitelprogram finanszírozásához 10 milliárd forintos mértékig árfolyam-garanciát vállal.

2318/2004. (XII. 11.) Korm. határozat

az Agrár Fejlesztési Hitelprogram kidolgozásáról

A Kormány árfolyam-garanciát vállal az MFB Rt. által forrásszerzés céljából felvett - amerikai dollárban, euróban vagy svájci frankban meghatározott - éven túli lejáratú hitelfelvételekhez és kötvénykibocsátásokhoz kapcsolódóan az Agrár Fejlesztési Hitelprogram finanszírozásához 40 milliárd forintos mértékig.

2326/2004. (XII. 17.) Korm. határozat

a Diákhitel Központ Rt. finanszírozásáról

A Kormány a Magyar Fejlesztési Bank Rt. által amerikai dollárban, euróban vagy svájci frankban meghatározott éven túli lejáratú hitelfelvételekhez és kötvénykibocsátásokhoz kapcsolódóan 6,2 milliárd forintos mértékig árfolyam-garanciát vállal a Diákhitel Központ Rt. refinanszírozása céljából a hallgatói hitelrendszer finanszírozása érdekében.

4. Az Infrastruktúra-fejlesztési Tőkealap Számla alakulása

A Magyar Köztársaság 2004. évi költségvetéséről szóló 2003. évi CXVI. törvény 4. § (3) bekezdésének rendelkezése szerint a Kormánynak nyilvánosságra kell hoznia az Infrastruktúra-fejlesztési Tőkealap Számla (a továbbiakban: Számla) képződését és költségvetési előirányzatonkénti felhasználását. A Számla kivonatát minden hónapban az államháztartás helyzetét bemutató pénzügyminisztériumi monitoring jelentés tartalmazta. A Számla egyenlege december végén 26,8 milliárd forintos bevételi többletet mutatott. A 2004. december végi záró állományt bemutató számlakivonatot az általános indokolás melléklete tartalmazza.

XIII. Felhatalmazások

A költségvetési törvényben kapott felhatalmazások teljesítése

7. §-ának (1) bekezdésében a központi költségvetés hiányának finanszírozására és adósságának kezelésére, valamint a Kincstári egységes számla folyamatos likviditásának biztosítására kapott felhatalmazásokról szóló részletes beszámoló a „A központi költségvetés finanszírozása” és a „A központi költségvetés adósságának alakulása” című pontokban található.

... a pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék és kölcsön típusú követelések állománya 2004. év folyamán együttesen 3 294,1 millió forinttal csökkent. A törlesztések (1 753,2 millió forint) 53,2%-ban eredményezték az állománycsökkenést. A jogerős bírói végzéssel lezárt felszámolásoknál elszámolt veszteségek 46,8%-kal (1540,9 millió forinttal) csökkentették a követelések állományát.

8. §-ában foglalt céltartalék felhasználása:

A költségvetési törvény 5 800,0 millió forintot biztosított a központi költségvetési szerveknél foglalkoztatott köztisztviselők, közalkalmazottak, valamint a Vám- és Pénzügyőrségnél foglalkoztatottak 2004. évben megvalósuló létszámcsökkenésével összefüggő egyszeri többletkiadások, továbbá a főtisztviselők illetményének finanszírozására.

A törvény egyúttal lehetőséget adott a MÁV Rt-nél, az MTI Rt-nél és az MTV Rt-nél foglalkoztatottak létszámcsökkentésével kapcsolatos egyszeri kifizetések céltartalékból történő támogatására is a pénzügyminiszterrel egyetértésben, illetve a pénzügyminiszterrel kötött megállapodás alapján. (Az elszámolásokra vonatkozó adatokat az előző fejezetek tartalmazzák.)

9. §-ában foglalt, az ÁPV Rt. kötelezettségeire vonatkozó felhatalmazásokról szóló beszámoló - a 9. § (10) és (15) bekezdései kivételével - „Az ÁPV Rt. 2004. évi tevékenysége” című pontban található.

9. § (10) bekezdése arra hatalmazta fel az ÁPV Rt-t, hogy a Martonseed Martonvásári Kísérleti Gazdaság Rt. részvényeinek 85%-át térítésmentesen adja át a Magyar Tudományos Akadémiának. A részvények átadása megtörtént.

9. § (15) bekezdése arra hatalmazta fel az ÁPV Rt-t, hogy a Budapest V. kerület, Erzsébet téren található, Volánbusz pályaudvar elnevezésű ingatlant ellenérték nélkül adja át kincstári vagyonba. Az ingatlan átadása megtörtént.

10. §-a arra hatalmazta fel a Kormányt, hogy az ÁPV Rt. tárgyi eszközeit és készleteit nemzetközi segélyezésre térítésmentesen felhasználja. 2004-ben nem volt ilyen célú felhasználás.

12. §-ában foglalt, a KVI-re vonatkozó felhatalmazásokról szóló beszámoló „A Kincstári Vagyoni Igazgatóság 2004. évi vagyonkezelési tevékenysége” című pontban található.

19. §-ában kapott felhatalmazás alapján született a 97/2004. (VII. 19.) GKM-GyISM együttes rendelet.

37-46. § rendelkezései hatalmazzák a Kormányt kezesség- és viszontgarancia vállalásokra. E kezesség- és viszontgarancia vállalások bemutatását az „Állami kezesség és viszontgarancia érvényesítése”, „Törvényekben előírt beszámolási és tájékoztatási kötelezettségek” című fejezet 3. pontja, az indokolás „Az állam által vállalt kezességek/garanciák állományi adatai” című tábla tartalmazzák.

A 49. § (2) bekezdése alapján a Kormány felhatalmazást kapott arra, hogy a kormányzati létszámcsökkentésről szóló 1106/2003. (X. 31.) Korm. határozatban megjelölt központi és társadalombiztosítási költségvetési szervek számára 2004. évben engedélyezzen kiemelt előirányzatok közötti - az eredeti előirányzathoz képest történő - átcsoportosítást, ha a végrehajtott létszámcsökkentéssel összefüggő egyszeri többletkiadásokra a személyi juttatások és a munkaadókat terhelő járulékok előirányzata nem nyújt elegendő fedezetet.A 49. § (3) bekezdés alapján a 8. § (1) bekezdése szerinti előirányzat (Céltartalék) fejezetekre, címekre, alcímekre, jogcímcsoportokra, jogcímekre, előirányzat-csoportokra, kiemelt előirányzatokra - felmérés alapján - történő átcsoportosítására a tárcák igényei alapján a pénzügyminiszter kapott felhatalmazást.

A 49. § (6) bekezdésében foglalt felhatalmazásokkal az OM nem élt.

A 49. § (8) bekezdésében kapott felhatalmazás alapján,

a földművelésügyi és vidékfejlesztési miniszter előterjesztése alapján a Kormány 2 alkalommal hajtott végre átcsoportosítást:

az Agrárgazdasági kezességbeváltás előirányzatból 1 000,0 millió forint a Folyó kiadások és jövedelemtámogatások előirányzat javára [2204/2004. (VIII. 23.) Korm. határozat];

a Nemzeti Vidékfejlesztési Terv előirányzataiból összesen 5100,0 millió forint (1275,0 millió forint hazai, 3 825,0 millió forint EU-s forrás) a SAPARD támogatásokból megvalósuló programokra [2212/2004. (VIII. 27.) Korm. határozat];

a földművelésügyi és vidékfejlesztési miniszter pedig 2 alkalommal hajtott végre átcsoportosítást:

Nemzeti Vidékfejlesztési Terv hazai részéből 2 700,0 millió forint a Fejlesztési típusú támogatásokra;

az Agrárgazdasági kezességbeváltás előirányzatból 1 700,0 millió forint a Folyó kiadások és jövedelemtámogatások előirányzat javára.

A 49. § (9) bekezdésében kapott felhatalmazás alapján az év folyamán nem hajtott végre átcsoportosítást a földművelésügyi és vidékfejlesztési miniszter.

A 49. § (10) bekezdése alapján a honvédelmi miniszter - a pénzügyminiszter előzetes egyetértésével - 2 alkalommal, összesen 1 923,4 millió forint értékben hajtott végre átcsoportosítást a XIII. fejezet címei és alcímei között a NATO felé vállalt haderőfejlesztési célkitűzések és az előre nem tervezett nemzetközi feladatok végrehajtása céljából.

A 49. §-ának (12) bekezdése alapján az egészségügyi miniszter a pénzügyminiszter egyetértésével a LXXII. Egészségbiztosítási Alap Intervenciós célelőirányzat fedezete javára pénzeszközátadást nem eszközölt, mivel az EÜM fejezeten belüli bevétel átcsoportosítás elmaradt.

A 49. §-ának (14) bekezdésben biztosított felhatalmazással a pénzügyminiszter 2004. évben nem élt, mivel a NKÖM tulajdonában lévő, színházi feladatot ellátó közhasznú társaság nem került átadásra önkormányzat részére.

A 49. §-ának (15) bekezdéséhez kapcsolódó felhatalmazás alapján 2004. évben nem került sor fejezetek közötti előirányzat-átcsoportosításra.

A 49. §-ának (18) bekezdése alapján 1,2 milliárd forint került átcsoportosításra az önkormányzatoknál jelentkező többlet-kiadásokra.

A 49. §-ának (19) bekezdésében kapott felhatalmazás alapján, az év folyamán átcsoportosításra került 200,0 millió forint a Földművelésügyi és Vidékfejlesztési Minisztérium fejezet Parlagfű elleni közérdekű védekezés előirányzatról a Foglalkoztatási és Munkaügyi Minisztérium fejezet Közmunkaprogramok támogatása előirányzatra.

A 72. §-ának (2) bekezdése alapján a Háziorvosi, háziorvosi ügyeleti ellátás jogcím kiadási előirányzatának a megemelése az egészségügyi miniszter részéről a Gyógyszertámogatás kiadási jogcím előirányzat terhére nem valósult meg, mivel november 30-ig nem realizálódott megtakarítás ez utóbbi jogcímen.

A 72. §-ának (3) bekezdése alapján a Nyugdíjbiztosítási- és az Egészségbiztosítási Alap esetében a világbanki kölcsönnel összefüggő tőketörlesztéssel és kamat kiadással kapcsolatos előirányzat megemelés és túllépés engedélyezésre nem került sor az egészségügyi miniszter által

A 72. §-ának (4) bekezdése alapján a Nyugdíjbiztosítási Alapnál a nyugellátásban részesülő személyek évközi nyugellátás emelése végrehajtásával összefüggő kiadások túlteljesülését a felügyeletet ellátó miniszter engedélyezhette, a végrehajtás megtörtént.

A 72. §-ának (5) bekezdése alapján felhatalmazást kapott a felügyeletet ellátó miniszter, hogy a Nyugdíjbiztosítási Alap és az Egészségbiztosítási Alap meghatározott méltányossági kiadási keretei között átcsoportosítást hajtson végre.

Az év folyamán a méltányossági keretösszegek közötti átcsoportosítás a Nyugdíjbiztosítási Alapnál megvalósult, az Egészségbiztosítási Alapnál pedig ezzel a lehetőséggel nem éltek, bár a táppénzkiadási keretösszeg kismértékű túllépését ellentételezte volna az egyéb méltányossági keretösszegek megtakarítása.

A 72. §-ának (6) bekezdése alapján a felhatalmazás szerint a felügyeletet ellátó miniszterek a pénzügyminiszter egyetértésével átcsoportosíthat a kormányrendeletben meghatározott feltételek szerint megvalósuló létszámcsökkentéssel összefüggő egyszeri kifizetések részbeni, illetve teljes fedezetére. A vonatkozó átcsoportosítás az Illetménygazdálkodás elkülönített előirányzata jogcím csoport előirányzatáról a Központi hivatali szerv, illetve az Igazgatási szervek alcímekre mindkét Alapnál megvalósult.

A 110. §-ának a) pontjában kapott felhatalmazás alapján született a 39/2005. (III. 10.) Korm. rendelet.

A 110. §-ának b) pontjában kapott felhatalmazás alapján az egyedi támogatások, valamint az egyéb vállalati támogatások keretében nyújtott termelési támogatásokat és azok felhasználási szabályait a 251/2003. (XII. 23.) Korm. rendeletben kerültek meghatározásra.

A 110. §-ának c) pontjában adott felhatalmazás a 232/2004. (VIII. 6.) Korm. rendeletben és a 310/2004. (XI. 13.) Korm. rendeletben teljesült - a közoktatásról szóló 1993. évi LXXIX. törvény végrehajtásáról rendelkező 20/1997. (II. 13.) Korm. rendelet módosításával.

A 110. §-ának d) pontjában kapott felhatalmazással a Kormány az egészségügyi szolgáltatások Egészségbiztosítási Alapból történő finanszírozásáról szóló 43/1999. (III. 3.) Korm. rendelet módosításával eleget tett az irányított betegellátási modellkísérlettel kapcsolatosan.

A 110. §-ának g) pontjában kapott felhatalmazás alapján született a 283/2003. (XII. 29.) Korm. rendelet.

A 111. §-ának (1)-(2) bekezdésében kapott felhatalmazás alapján a Kormány az orosz államadósság terhére beérkező iker-motorkocsik Magyar Államvasutak Rt. részére történő kedvezményes átengedésével kapcsolatos pénzügyi elszámolások a 2190/2004. (VII. 22.) Korm. határozatban, a 2301/2004. (XII. 1.) Korm. határozatban illetve a 2323/2004. (XII. 17.) Korm. határozatban kerültek meghatározásra.

A 111. §-ának (3) bekezdése felhatalmazta a Kormányt, hogy kincstári vagyonban tartozó ingatlant adjon a Magyarországi krisna-tudatú Hívők Közössége tulajdonába. Az ingatlan átadása 2005-re húzódik át.

A 112. §-ának (1) bekezdésben meghatározott felhatalmazás végrehajtására nem került sor az egészségügyi miniszter részéről az irányított betegellátási modellkísérlet értékelésének módja és szakmai szempontjai vonatkozásában.

A 112. § (3) bekezdésében kapott felhatalmazás alapján a Környezetvédelmi és vízügyi célelőirányzat felhasználásának szabályait, a pályázati rendszer működtetését, a kiadások feletti döntési hatáskört, a kiadásokkal, a nyilvántartásokkal és az ellenőrzésekkel kapcsolatos feladatokat a környezetvédelmi és vízügyi miniszter - a pénzügyminiszterrel egyetértésben - a 3/2004. (II. 24.) KvVM rendeletben szabályozta.

A 115. § felhatalmazása alapján számított üzemben tartási díj átvállalására sor került az I. Országgyűlés fejezet 15. Üzemben tartási díj pótlása címének előirányzata terhére.

A 116. § felhatalmazása alapján:

1. A Nemzeti Fejlesztési Hivatal a X/08/03/01/09 Alapfokú oktatási intézmények infrastruktúrájának fejlesztése előirányzatról a X/08/03/06 KTK technikai segítségnyújtás előirányzatra 300,0 millió forintot csoportosított át.

2. A Nemzeti Fejlesztési Hivatal a költségvetési törvény a X/08/03/01/20 Regionális Operatív program céltartalék előirányzatról a X/08/03/06 KTK technikai segítségnyújtás előirányzatra 1,8 millió forintot csoportosított át.

A 117. §-ban foglalt felhatalmazást illetően:

- az a NKÖM fejezetet nem érintette, mivel „EU-s többlete” nem volt,

- az OM nem élt a felhatalmazásokkal,

- a KSH két PHARE segélyre kért új előirányzatokat

- a Földművelésügyi és Vidékfejlesztési Minisztérium a költségvetési törvény 117. § (2) bekezdése alapján a XII/10/03/01/21 Vadállatok veszettsége elleni intézkedések előirányzatról összesen 266,5 millió forintot csoportosított át; 108,4 millió forintot a XII/10/03/01/02 BSE Ellenőrző rendszer előirányzatra; 152,3 millió forintot a XII/10/03/01/10 Agrárgazdasági intézményfejlesztés előirányzatra, és 5,8 millió forintot a XII/10/03/01/24 MSZR alapú prognózisok továbbfejlesztése előirányzatra.

A 118. § felhatalmazása alapján a Nemzeti Fejlesztési Hivatal a X/08/03/05/06 Az oktatási és képzési infrastruktúra fejlesztése előirányzatról a X/08/03/05/01 Hátrányos helyzetű tanulók esélyegyenlőségének biztosítása az oktatási rendszerben előirányzatra 700,0 millió forintot csoportosított át.

A 124. §-ának (1), (3) és (4) bekezdései szerinti adósságátvállalásokról szóló beszámoló „A központi költségvetés adósságának alakulása” című pontban található.

A 124. §-ának (5)-(9) bekezdéseiben jóváhagyott tartozás-elengedésekről szóló beszámoló az „Adósságátvállalás és Tartozás-elengedés” című pontban található.

-----STARTING---POINT---RESZLETES---

Részletes indokolás

Az államháztartásról szóló 1992. évi XXXVIII. törvény 28. §-ában foglalt zárszámadási kötelezettségének a Kormány e törvény benyújtásával tesz eleget.

Első rész

A Magyar Köztársaság 2004. évi költségvetésének végrehajtása

A főösszegek

Az 1-2. §-hoz

A törvény első szakaszai a központi költségvetés 2004. évi kiadásainak és bevételeinek főösszegét, valamint hiányát rögzítik. Jóváhagyja a törvény a módosított előirányzattal összehasonlíthatóan az előirányzatok teljesítését.

A költségvetés finanszírozásával kapcsolatos egyes rendelkezések

A 3. §-hoz

A törvény tartalmazza a 2004. évi költségvetési törvény 7. § (1) bekezdésben foglalt adósságkezelési felhatalmazás alapján történt adósság-visszafizetésekről történő beszámolást. A törlesztések a KESZ adósságtörlesztési számlája terhére teljesültek. A 2004-ben megvalósított törlesztések együttesen 1 204,8 milliárd forintot tettek ki.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított hiányt államkötvények kibocsátásával, külföldi devizahitel felvételével finanszírozta a pénzügyminiszter, illetve a központi költségvetés terhére belföldi hitelezőktől forint és devizahiteleket vállalt át. A deviza hitel felvételek különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

A korábbi évekhez hasonlóan az 1. §-ban bemutatott hiány és a kincstári rendszerben elszámolt finanszírozás között az alábbi tényezők okoztak eltérést:

- a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő-, átfutó-, és kiegyenlítő kiadások és bevételek előző évi állományának tárgyévi rendezése.

Az 5. §-hoz

Az 5. §-ban szereplő forint- és deviza államkötvény kibocsátások biztosították az e törvény 3. §-ban foglalt 1 204,8 milliárd forint összegű törlesztési kiadások forrását.

A 6. §-hoz

A költségvetési törvény a Kincstári Egységes Számla likviditásának biztosítására is felhatalmazta a pénzügyminisztert, amelynek során növelte az államkötvények és a kincstárjegyek állományát, illetve felhasználta a költségvetésbe befolyt privatizációs bevételeket.

A költségvetés végrehajtásával kapcsolatos egyes rendelkezések

A 7-8. §-hoz

A törvény tartalmazza a helyi önkormányzatok normatív állami hozzájárulása, a normatív kötött felhasználású támogatások, a központosított támogatások, az egyes szociális feladatok kiegészítő támogatása, a cél és címzett támogatások, az önhibájukon kívül hátrányos helyzetben lévő (forráshiányos) helyi önkormányzatok támogatása, és a helyi önkormányzatok jövedelem-differenciálását mérséklő kiegészítések és beszámítások, valamint a 2003. december 31-én feladattal terhelt központosított és normatív, kötött felhasználású támogatások elszámolásának eredményeit, az ezekkel kapcsolatos költségvetési kötelezettségeket, valamint az önkormányzati visszafizetési és kamatfizetési kötelezettségeket.

Tartalmazza továbbá a jövedelemkülönbség mérséklés végelszámolásához kapcsolódó központi költségvetési kifizetési kötelezettségét.

Az Állami Számvevőszék megállapításai e törvény keretében emelkednek jogerőre.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzati 2004. évi címzett- és céltámogatások, a területi kiegyenlítést szolgáló fejlesztési támogatás, a céljellegű decentralizált támogatás előirányzat maradványainak összegét.

A 9. §-hoz

Az (1) bekezdéshez

A törvény tartalmazza a közcélú munkavégzés kiadásaira, valamint az aktív korú nem foglalkoztatottak szociális segélyezésére a Munkaerőpiaci Alap által a központi költségvetésbe befizetett és az önkormányzatok útján teljesített kiadásokhoz kapcsolódó elszámolásokat.

A (2) bekezdéshez

A Magyar Köztársaság 2004. évi költségvetésről és az államháztartás hároméves kereteiről szóló 2003. évi CXVI. törvény 66. § (7) bekezdése rendelkezett az átadásról, 5.567,4 millió forint összegben. A tervezésnél az előre nem látható kiadások finanszírozására céltartalékként 140 millió forint lett figyelembe véve (X. Miniszterelnökség fejezet, 8. cím, 3. alcím, 5. jogcímcsoport, 16. jogcím). A céltartalékból mindössze 3 millió forint felhasználására volt szükség. Így a különbözetet kitevő 137 millió forint átadására nem kell sort keríteni.

A 10. §-hoz

Az ÁPV Rt. hozzárendelt vagyonából befolyt bevételeinek 2004. évi felhasználását, azaz a privatizációval és vagyonkezeléssel összefüggő ráfordításait és a privatizációs tartalék feltöltésére fordított összeget tartalmazza. A Bábolna Rt. végelszámolási folyamata miatt ÁPV Rt. két, a Bábolna Rt-vel kapcsolatos kifizetését az Európai Unió statisztikai módszertana (ESA’95) szerint utólag a kormányzati szektor hiányát növelő kiadásoknak kellett minősíteni. A Bábolna Rt-nek nyújtott tulajdonosi kölcsön, valamint a Bábolna Rt-vel szembeni hitel-követelés piaci értéken történt megvásárlása kapcsán 2004-ben még azzal lehetett számolni, hogy a végelszámolás folyamata éven belül lezárul. Az említett kifizetéseket tartalmazó előirányzatok ESA-besorolása ennek megfelelően „a kormányzati szektor hiányát nem érintő” volt. Tekintettel arra, hogy az élelmiszer gazdaság általános helyzetének jelentős változása miatt az azonnali értékesítéseket a tervezett menetrendben nem lehetett lefolytatni, az értékesítések időben jelentősen elhúzódtak. A végelszámolási folyamat elhúzódása következtében az említett két kiadást az ESA-hiányt érintő tételekké kellett átsorolni.

A 11. §-hoz

Az (1) bekezdéshez

Az önkormányzati fenntartású közoktatási intézményhálózat tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. § (3) bekezdése szerint - pótlólagos, kiegészítő támogatás illeti meg, (amely az önkormányzati adatok ismeretében kiegészítés, illetve beszámítás lehet).

A (2) bekezdéshez

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet utalását az érintett egyházak számára.

A 12. §-hoz

A paragrafus az Operatív Programok támogatási döntésinek jóváhagyásáról rendelkezik.

A 13. §-hoz

A paragrafus a Bizottság által 2004-ben elfogadott Kohéziós Alap projektek kötelezettségvállalási keret-összegeit mutatja be.

A 14-15. §-hoz

A paragrafusok az elkülönített állami pénzalapok és a központi költségvetés mérlegének jóváhagyásáról rendelkeznek.

Második rész

Az államadósság, az állami követelések köre, kezelése és változása

A 16. §-hoz

A Magyar Államkincstár által kezelt, állami kölcsönből, ill. állami alapjuttatás járadékából 2003. december 31-én fennállt 11.129,5 millió forint követelés állomány 2004. év folyamán összesen 3.294,1 millió forinttal csökkenve 2004. december 31-én 7.835,4 millió forint.

A követelésállomány csökkenés 53,2%-a az 1,8 millió forintos állami kölcsön törlesztés, illetve a 1.751,4 millió forintos járadék befizetés eredménye.

Az állomány változásának 46,8%-a ered az év folyamán bírósági végzés alapján lezárt felszámolásnál jelentkező 1.540,9 millió forintos veszteség elszámolásából.

Az állományhoz kapcsolódó, de annak nagyságát nem érintő bevételként jelentkezett a költségvetésben az állami kölcsönhöz és állami alapjuttatás járadékához kapcsolódóan befolyt 35,9 millió forint szerződéses és késedelmi kamat.

A 17. §-hoz

A társadalombiztosítás pénzügyi alapjai közreműködésével, de nem az Alapok terhére folyósított a 2004. évi ellátások megtérítési különbözetének pénzügyi rendezését tartalmazza a törvény.

A Nyugdíjbiztosítási Alap (a továbbiakban Ny. Alap) a pénzbeli kárpótlás alapján megállapított életjáradék visszatérítése jogcímén 0,3 millió forintot visszautal a központi költségvetésnek, valamint a központi költségvetés a jövedelempótló és kiegészítő szociális támogatások jogcímén 44,6 millió forintot megtérít a Nyugdíjfolyósító Igazgatóság (a továbbiakban NYUFIG) ellátási számlája javára.

A közgyógyellátás finanszírozására az Egészségbiztosítási Alap (a továbbiakban E. Alap) 17 491,0 millió forintot fordított, melyből az év során a központi költségvetés 17 439,0 millió forintot megtérített. Az 52,0 millió forintos különbözet megtérítésére a törvény szerint 2005. december 31-ig kerül sor.

A 18. §-hoz

A társadalombiztosítási alrendszer alaponkénti hiányának rendezéséről a költségvetés végrehajtásáról szóló beszámoláskor kell intézkedni. A törvény az Ny. Alap 2004. évi költségvetésének 80 249,7 millió forint összegű és az E. Alap 343 652,7 millió forint összegű hiányának az Alapok hitelállományát finanszírozó KESZ hitelállományából 2005. december 31-éig történő elengedéséről rendelkezik.

A 19. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény alapján a Munkaerőpiaci Alapnak meg kell térítenie az új korengedményes nyugdíj jogcímen keletkezett 2004. évi finanszírozási különbözetből származó 802,0 millió forintot a NYUFIG technikai számla javára.

A NYUFIG által folyósított, de nem az Ny. Alapból finanszírozott régi korengedményes ellátásoknál 2004. évben befolyt bevétel rendezését is tartalmazza a törvény. Az Ny. Alap a régi korengedményes nyugdíj tartozásállományából a 2004. évben a NYUFIG-hoz a munkáltatók által befizetett és a vagyonelemek értékesítéséből származó 4,9 millió forint bevételt a központi költségvetésnek átutalja.

Harmadik rész

A társadalombiztosítás pénzügyi alapjai 2004. évi költségvetésének végrehajtása

Első fejezet

A társadalombiztosítás pénzügyi alapjai 2004. évi kiadásainak és bevételeinek főösszege, a hiány mértéke

A 20. §-hoz

A társadalombiztosítási alrendszer a 2004. évet 2 726 928,3 millió forint bevételi és 3 150 830,7 millió forint kiadási főösszeg mellett 423 902,4 millió forint hiánnyal zárta.

Második fejezet

A Nyugdíjbiztosítási Alap költségvetésének végrehajtása

A 21. §-hoz

Az Ny. Alap 2004. évi tényleges költségvetési hiánya - 1 626 788,1 millió forint bevételi és 1 707 037,8 millió forint kiadási főösszeg mellett - 80 249,7 millió forint volt.

A 22. §-hoz

Az Ny. Alapnál 2004. évben összesen 2 167,1 millió forint működési előirányzat-maradvány képződött, a 2004. évi működési kiadások tartalmazzák a 2003. évi 1 956,0 millió forint előirányzat-maradvány felhasználását.

Harmadik fejezet

Az Egészségbiztosítási Alap költségvetésének végrehajtása

A 23. §-ához

Az E. Alap 2004. évi költségvetési hiánya - 1 100 140,2 millió forint bevételi és 1 443 792,9 millió forint kiadási főösszeg mellett - 343 652,7 millió forint volt.

A 24. §-ához

Az E. Alapnál 2004-ben összesen 1 515,9 millió forint működési előirányzat maradvány képződött. A 2003. évi 1 892,0 millió forint működési előirányzat maradvány felhasználását az E. Alap 2004. évi működési kiadásai tartalmazzák.

Negyedik fejezet

A társadalombiztosítás pénzügyi alapjai költségvetésének végrehajtásával kapcsolatos rendelkezések

A 25. §-hoz

Az Országgyűlés jóváhagyja a LXXII. Egészségbiztosítási Alap fejezetnél méltányossági ellátásra a 2. cím, 2. alcím, 2. Táppénz jogcímcsoport előirányzatnál 117,8 millió forint felhasználását.

A 26. §-hoz

A két ágazat a Költségvetési Törvény 72. § (3) bekezdésére és a 80. §-ára figyelemmel a világbanki kölcsönnel összefüggő tőketörlesztésre és kamatkiadásra: a LXXI. Nyugdíjbiztosítási Alap fejezet 5. cím, 1. Központi hivatali szerv és igazgatási szervei alcím előirányzatnál 554,0 millió forintot, illetve a LXXII. Egészségbiztosítási Alap fejezet, 5. cím, 1. Központi hivatali szerv és intézményei alcím előirányzatnál 801,3 millió forintot használt fel.

Az Országgyűlés tudomásul veszi, hogy a Költségvetési Törvény 72. §-ának (4) bekezdése alapján az évközi nyugellátás-emeléssel összefüggésben a működési kiadások fedezetére a LXXI. Nyugdíjbiztosítási Alap fejezetnél 398,8 millió forint felhasználása megtörtént.

A törvény tartalmazza a Költségvetési Törvény 72. § (5) bekezdésében, illetve a 78. § (1) és (2) bekezdésében foglaltak szerint az Ny. Alapnál a nyugellátások alcímen belül az adott előirányzat terhére különös méltánylást érdemlő körülmények esetén méltányossági alapon megállapításra kerülő nyugellátásra 191,7 millió forint, nyugdíjemelésre 696,0 millió forint, illetve az E. Alapnál méltányossági ellátásként terhességi-gyermekágyi segélyre 5,1 millió forint, gyermekgondozási díjra 16,0 millió forint, gyógyító-megelőző ellátásra 35,4 millió forint, gyógyszertámogatásra 4 677,8 millió forint és gyógyászati segédeszköz támogatásra 907,0 millió forint felhasználását.

A törvény kezdeményezi a Költségvetési Törvény 72. §-ának (6) bekezdése szerint a létszámcsökkentések egyszeri többletkiadásainak részbeni, illetve teljes fedezetére a LXXI. Nyugdíjbiztosítási Alap fejezetnél 344,6 millió forint, a LXXII. Egészségbiztosítási Alap fejezetnél 356,9 millió forint felhasználásának jóváhagyását.

A Költségvetési Törvény 79. §-a alapján a világbanki informatikai fejlesztés bankgarancia-lehívásával összefüggő kötelezettségre a LXXI. Nyugdíjbiztosítási Alap fejezetnél az 5. cím, 1. alcím, 1. előirányzat-csoport, 3. Dologi kiadások kiemelt előirányzatnál a 749,3 millió forint került felhasználásra.

A Költségvetési Törvény 81. §-a alapján az E. Alap költségvetése 50 millió forint összegben támogatást nyújthatott a Fogyatékos Gyermekek, Tanulók Felzárkóztatásáért Országos Közalapítvány részére. Az összeg teljes egészében felhasználásra került, az Alapítványon keresztül lebonyolított pályázati módszerrel a súlyosan és halmozottan fogyatékos gyermekek sikeres integrációjához szükséges tanulást segítő speciális eszközök beszerzésére került sor. Az összesen 55,4 millió forint értékű beszerzés finanszírozásából az Alapítvány is részt vállalt 5,4 millió forint összegben.

A 27. §-hoz

Az Országgyűlés tudomásul veszi a Magyar Köztársaság 2003. évi költségvetésének végrehajtásáról szóló 2004. évi C. törvény 15. §-ában foglaltak teljesítését.

A 28. §-hoz

Az Országos Nyugdíjbiztosítási Főigazgatóság (a továbbiakban: ONYF) könyveiben szereplő régi - a korengedményes nyugdíjazásról szóló 5/1990. (I. 18.) MT rendelet szerinti - korengedményes nyugdíj tartozás fejében átvett vagyonelemek kivezetését, illetve egyidejűleg a Kincstári Vagyoni Igazgatóságnál (a továbbiakban: KVI) történő állományba-vételét tartalmazza a törvény 2005. december 31-ei határidővel. 2006. január 1-jétől a KVI e vagyonelemek hasznosításából származó bevételeket, illetve az ezzel kapcsolatos kiadásokat a központi költségvetéssel számolja el. A vagyonelemek kezelésével és értékesítésével jelenleg is a KVI foglalkozik, a bevételt az ONYF-nek utalja át, az ONYF pedig a zárszámadási törvény alapján a következő évben a befolyt összeget befizeti a központi költségvetésnek. Az ügymenet egyszerűsítését tartalmazza a törvény.

A 29. §-hoz

Az Országgyűlés jóváhagyja az Ny. Alap és az E. Alap mérlegét.

A Magyar Fejlesztési Bank Részvénytársaságról szóló 2001. évi XX. törvény módosítása

A 30. §-hoz

Kiemelt gazdaságfejlesztési prioritás a kockázati tőke jellegű finanszírozás lehetőségének bővítése. Ennek érdekében szükséges a meglévő közvetlen- vagy közvetett többségi állami tulajdonban lévő tőkebefektetési tevékenységet folytató társaságok üzleti működésének összehangolása, beleértve a regionális fejlesztési és az innovációs tőkefinanszírozást is.

Az MFB Rt., illetve a bankcsoporthoz tartozó intézmények, valamint a Regionális Fejlesztési Holding Rt.-hez tartozó intézmények üzletpolitikájuk erősítése és összehangolása érdekében többségi tulajdonrészt vásárolnának a Corvinus Kockázati Tőkealap-kezelő Rt-ben, valamint az MFB Rt. az európai uniós gyakorlat figyelembevételével, nemzetközi intézményi és magánforrások bevonásával, külföldi többségi tulajdonban működő, belföldi és külföldi fejlesztések és befektetések finanszírozását támogató fejlesztési, befektetési részvénytársaság létrehozásához tartós tulajdont szerezne a Tőkepartner Befektetési és Vagyonkezelő Rt-ben.

Negyedik rész

A Magyar Köztársaság 2005. évi költségvetéséről szóló 2004. évi CXXXV. törvény módosítása

A 31. §-hoz

Az (1) bekezdéshez

A módosítások átvezetése a főösszegeken.

A (2) bekezdéshez

Az ÁPV Rt. 2005. évi záró pénzkészlete határozza meg a társaság 2006. évi, különösen az év eleji likviditását, ezáltal gazdálkodásának mozgásterét. A társaság számára jelenleg engedélyezett 10 milliárd forint összegű záró pénzkészlet megemelését a jövő évi feladatok finanszírozásának biztosítása indokolja. Az emelés csak lehetőség, a tényleges záró pénzkészletet a pénzügyminiszter határozza meg az ÁPV Rt. 2005. évi bevételeinek, illetve a 2006-ra várható likviditásának függvényében.

A (3) bekezdéshez

A Honvédelmi Minisztérium számára komoly problémát jelent az üdülők fenntartásához, műszaki állapotának, állagának megóvásához, az időszerűvé váló felújítási munkálatok elvégzéséhez szükséges anyagi fedezet biztosítása. Mindezekre tekintettel szükséges, hogy a bevételek a törvényben meghatározottakon túl, az üdülők fenntartására is fordíthatók legyenek.

A (4) bekezdéshez

A Hitelgarancia Rt. állami viszontgarancia melletti kezességvállalási állományának növelését a kedvezményezett kis- és középvállalkozói szektor tervezettnél dinamikusabb hitelfelvételi lehetőségének megteremtése indokolja

Az (5) bekezdéshez

A megváltozott munkaképességűek normatív támogatásának rendszerében 2005. január 1.-től életbe lépő változások költségvetési hatása nehezen volt tervezhető. Az eddigi kifizetések alapján a törvényi előirányzat túllépése prognosztizálható. Tekintettel a támogatások normatív jellegére, azok alakulására a Kormánynak nincs ráhatása. Ezért indokolt, hogy az előirányzat automatikus túlteljesülésére lehetőség legyen.

A (6) bekezdéshez

A hadigondozásról szóló 1994. évi LXV. törvényben meghatározott járadékokat, térítéseket, a Hadigondozottak Közalapítványa téríti meg. Bár évről-évre csökken az ellátottak száma, azonban a járadékok, térítési díjak összegének emelkedése miatt -a 2003.és 2004. évi támogatáshoz képest összességében kevesebb, azonban - a 2005. évi eredeti előirányzathoz képest várhatóan többlettámogatást szükséges biztosítani a Közalapítvány feladataihoz.

A (7)-(10) bekezdéshez

A módosítás szerint az érdekeltségi jutalom még hátralévő részének kifizetésére csak akkor kerülhet sor, ha év végéig teljesülnek az előírt bevételek. Tekintettel arra, hogy a PM szeptemberi prognózisa szerint a bevételek alacsonyabb szinten várhatóak a törvényi előirányzatnál, az érdekeltségi feltételek módosítása is indokolttá vált annak érdekében, hogy ne érje hátrány a bevételbeszedő szerveket. A teljesülési határidő módosítása a dolgozók érdekeltségének az év végéig történő fenntartása miatt indokolt.

A (11) bekezdéshez

A módosítás az új felsőoktatási törvény hatálybalépésének elmaradásával felszabaduló támogatás átcsoportosítására ad lehetőséget a felsőoktatási intézmények illetményhelyzetének javításához.

A (12) bekezdéshez

A módosítás lehetővé teszi a vénykezelési díj jogcím előirányzatról a gyógyszertámogatás kiadásai jogcím előirányzatra történő átcsoportosítást, amely összhangot biztosít a Magyar Állam és a Gyógyszergyártók közötti szerződés mellékletében foglaltakkal.

A (13) bekezdéshez

Az Egészségbiztosítási Alap pénzbeni ellátásai alcímen belül a táppénz előirányzat terhére különös méltánylást érdemlő körülmények esetén folyósítható táppénz 130,0 millió forintban meghatározott keretösszegének 160,0 millió forintra történő emelése szükséges, tekintettel az eddigi folyósításra és a várható felhasználásra.

A (14) bekezdéshez

A Nemzeti Autópálya Rt-nek (NA Rt.) 177,8 milliárd forint összegű, állami kezesség mellett felvett hiteleinek átvállalására ad felhatalmazást. A társaság hitelei 2005-ben járnak le. Az NA Rt. a hitelek visszafizetéséhez saját bevétellel nem rendelkezik, így a törlesztés forrását mindenképpen az Államnak kell finanszíroznia.

Az NA Rt. a hitelből elkészülő utakat átadja az Államnak, a hitelátvállalást ezzel szemben számolja el a társaság. Az útátadások általános forgalmi adó- és illetékmentesek.

A törvény érdemben az NA Rt. adósságának átvállalásáról szóló felhatalmazást módosítja, a további változások ehhez kapcsolódóan technikai jellegűek, a CARBON Rt-vel kapcsolatos rendelkezés [125. § (2) bek.] csak jogtechnikai okból szerepel.

A Magyar Exporthitel Biztosító Rt. által kezelt állami követelésekről az államháztartási törvény szerint lemondani jelenleg törvényben lehet, az elengedett összeg költségvetési kiadásként történő elszámolásával. Az együttesen 29,9 millió forint értékű külföldi követelések vagy behajthatatlanná váltak, vagy ahol elképzelhető lehetne a behajtás, a behajtási költségek elérnék, illetve meghaladnák az esetleges bevételeket.

A Budai Várgondnokság Kht. az „Erzsébet téri park” megvalósításának finanszírozásához vett fel hitelt állami kezességgel 2001-ben. Az eredeti tervek szerint a hitel visszafizetésének az Erzsébet téri ingatlan értékesítéséből befolyó bevétel lett volna. A Fővárosi Közgyűlés azonban - a korábbi megállapodással szemben - úgy döntött, hogy az ingatlant nem értékesíti, hanem kulturális és üzleti célokra hasznosítja. Így a tartozás visszafizetését a költségvetésből kell finanszírozni.

A tartozás elengedése lehetővé teszi, hogy a már 1985 óta, az első cigány kulturális egyesületként működő, számos díjjal kitüntetett, a világon egyedülálló kulturális értéket képviselő zenekar tovább működhessen, és továbbra is hozzájárulhasson a cigányzene és kultúra hagyományainak őrzéséhez, folytathassa a hazai és nemzetközi zenei életben is elismert munkáját.

Az adóhatóság által megállapított adóhiány a nettó módon történő tervezésre és finanszírozásra vezethető vissza. A nettó módon történt finanszírozás következtében a Kht.-ná1 megállapított adóhiány az államháztartás egyenlegében ténylegesen eltérést nem okozott, a költségvetést összességében nem érte sérelem.

Az adóhiány és járulékainak (adóbírság, késedelmi pótlék) megfizetése alóli mentesítés - mint technikai megoldás - az államháztartás hiányát nem növeli, mivel az állam felé előírt kötelezettség teljesítése (bevételi oldal) kizárólag költségvetési forrásból (kiadási oldal) lehetséges, így államháztartási szinten a két tétel kiegyenlíti egymást. A befizetési kötelezettség elengedésének államháztartási hiányra gyakorolt összegszerű hatása megegyezik a befizetési kötelezettség költségvetési forrásból történő teljesítésével.

A (15) bekezdéshez

A Nemzeti Fejlesztési Terv végrehajtásának eddigi tapasztalatai rámutattak a pályázók és projekttulajdonosok pontos, szakszerű, átfogó tájékoztatásának fontosságára. A Nemzeti Fejlesztési Hivatal által elvégeztetett szakértői elemzések szerint a tájékoztatás, a hatékony ügyféltámogatás ma működő rendszere mindenképpen megerősítésre szorul.

A továbblépést az ágazati szinten, operatív programonként működő tájékoztatási rendszerekben elérhető információk szintetizálására képes, a tájékoztatást, támogatást igénylő pályázók és projektgazdák földrajzi közelségében elérhetővé tévő decentralizált tanácsadói hálózat kialakítása jelenti.

A hálózat kialakítását leghatékonyabban az intézményrendszer koordinációjával megbízott Nemzeti Fejlesztési Hivatal tudja elvégezni, a Hivatal által felügyelt PROMEI Kht. segítségével. A létrejövő hálózat működésének természetes keretét a Regionális Fejlesztési Tanácsok mellett működő Regionális Fejlesztési Ügynökségek (RFÜ) jelentik. A fejlesztésnek köszönhetően az RFÜ-k képessé válnak arra, hogy a Regionális Fejlesztés Operatív Program (ROP) mellett az NFT ágazati programjainak lebonyolítását is támogatni tudják, másfelől jelentős lépést tesznek abba az irányba, hogy a 2007-2013 közötti tervidőszakban önállóan irányíthassák az egyes régiók decentralizált operatív programjait.

A (16) bekezdéshez

A módosítás célja a szerzői jogról szóló törvény és a kincstári vagyon szempontjainak való megfelelés. A szakasz teljes cseréjét a pontosítások nagy száma indokolja.

A (17) és (22) bekezdéshez

A törvény a Munkaerőpiaci Alap 2004. évi költségvetési befizetéséből származó visszatérülését rendezi, melynek összege 368,0 millió forint. Az összeg a FMM fejezetben kiadási, a Munkaerőpiaci Alapnál pedig bevételi előirányzatként jelentkezik. Ezzel egyidejűleg a Munkaerőpiaci Alap munkanélküli ellátások kiadási előirányzata 368,0 millió forinttal 80 672,1 millió forintra növekszik.

A kormányprogramban is kiemelt fontosságú kulturális vidékfejlesztési és a magyar kultúra nemzetközi népszerűsítésével összefüggő feladatokhoz szükséges forrást biztosítani. Az egyes alcímek, jogcímcsoportok közötti átcsoportosítás az Országgyűlés hatáskörébe tartozik.

A (18) bekezdéshez

A bekezdés pontosítja, hogy a kollégiumi normatíva csak akkor vehető igénybe az óvodások után, ha legalább munkahetes rendszerű folyamatos intézményi ellátásukról, lakhatási feltételeik biztosításáról is gondoskodik a fenntartó.

A (19)-(20) bekezdéshez

A gyermekek védelméről és a gyámügyi igazgatásról szóló 1997. évi XXXI. törvény 2004. évi módosításának és a 2005. évi költségvetési törvénynek a gyermekétkeztetés normatív kedvezményeire vonatkozó szabályainak összhangba hozása.

A (21) bekezdéshez

A gyermekjóléti központ speciális szolgáltatásaihoz kapcsolódó normatív hozzájárulás igénybevételi feltételeinek pontosítása ellátási szerződés alapján nyújtott szolgáltatás esetén.

Vegyes és záró rendelkezések

A 32. §-hoz

Hatályba léptető rendelkezés.

A 33. §-hoz

Az (1) bekezdéshez

A 2003. évi XXIV. törvényben (Üvegzseb törvény) foglalt határidőig nem teljes körűen történt meg a takarékos, költséghatékony államháztartás követelményeinek meg nem felelő alapítványok átalakítása, egyesítése vagy megszüntetése. Ezért lehetőséget kell biztosítani a Kormány számára ezen intézkedések 2006. évben történő kezdeményezésére.

A (2) bekezdés a) ponthoz

A hatályon kívül helyezendő rendelkezés indokolatlanul tesz különbséget az egyes társadalmi szervezetek között, előnyben részesítve - állami tulajdonú ingatlan térítésmentes juttatásával - meghatározott szervezeteket. A társadalmi szervezetek által használt állami tulajdonú ingatlanok jogi helyzetének rendezéséről szóló 1997. évi CXLII. törvény végrehajtása során a társadalmi szervezetek meghatározott rendben, egyenlő esélyekkel juthattak állami tulajdonú ingatlanokhoz. Az ingatlanjuttatás lezárultát követően nem indokolt az ehhez hasonló kivételezett helyzetet eredményező szabályok fenntartása.

A (2) bekezdés b) ponthoz

A többcélú intézményben óvodai nevelésben résztvevő és kollégiumban elhelyezett gyermekek óvodai neveléséhez kapcsolódó kiegészítő jellegű foglalkozásokkal és szolgáltatásokkal összefüggő normatívák igénybevételi korlátját oldja a módosítás.

A 34. §-hoz

A Magyar Köztársaság 2001. év 2002. évi költségvetésének végrehajtásáról szóló 2003. évi XCV. törvény megváltoztatta a közszférában foglalkoztatottak 13. havi illetményére vonatkozó szabályokat. Az érintett törvények (Mt., Ktv., Kjt., Üszt., Hszt., Iasz., Hjt ) - lényegében azonos tartalmú - módosítása szerint e személyek minden naptári évben, külön juttatásként, egyhavi illetményére jogosultak, amennyiben január 1-jén közszolgálati (közalkalmazotti stb.) jogviszonyban állnak. A juttatás kifizetéséről január 16-án kellett rendelkezni; a juttatás mértékének alapja a január hónapra irányadó illetmény volt. Mivel a törvény nem rendelkezett arról, hogy ezen időpontok a tárgyévet követő év január 1-jére, illetve január 16-ára utalnának, egyértelmű, hogy a tárgyév január 1-jén jogviszonyban állás alapozta meg az egyhavi külön juttatásra vonatkozó alanyi jogosultságot. Mindez azzal járt, hogy a 2003. évi XCV. törvény által bevezetett szabályozás megváltoztatta a 13. havi illetmény eredeti funkcióját: míg korábban e juttatás a megelőző évben a „köz szolgálatában eltöltött idő” utólagos elismerésére szolgált („13.” havi illetmény), addig a törvény hatálybalépését követően a juttatás a január 1-jén jogviszonyban állók részére az adott évben majdan végzett munkára tekintettel, előre járt („0.” havi illetmény). A szabályozási koncepciónak ez a változása eredményezte azt, hogy a 2004. évre tekintettel nem került sor 13. havi illetmény kifizetésére, a 2005 januárjában kifizetett külön juttatás a 2005. évre járt, az jogi értelemben semmilyen összefüggésben nem állt a 2004. évi munkavégzéssel. A Magyar Köztársaság 2005. évi költségvetéséről szóló 2004. évi CXXXV. törvény ezen a szabályozási koncepción nem változtatott, a jogállási törvényekbe azonban korlátozó szabályokat (a 30 napot meghaladó fizetés nélküliszabadságon lévők, gyermekgondozási segélyben, gyermekgondozási díjban részesülők kizárása a juttatásból) iktatott be.

Az Alkotmánybíróság 32/2005. (IX. 15.) AB határozata a Ktv., a Kjt., a Hszt., valamint az Mt. szövegéből a január 1-jei jogviszonyban állásra, valamint a kizáró feltételekre vonatkozó szövegrészeket 2005. január 1-jére visszamenőleges hatállyal megsemmisítette; a 2004. február 1-je és 2004. december 31-e közötti időszakban hatályos törvényi rendelkezésekkel kapcsolatban azonban nem állapított meg generális alkalmazási tilalmat, vagyis a 2004. február 1-je és 2004. december 31-e közötti időszak tekintetében változatlanul alkalmazni kell a 2003. évi XCV. törvény által megállapított jogszabályi rendelkezéseket.

A juttatás megváltozott funkcióján az AB döntés sem változtatott, a határozat eredményeként azonban a „január 1-jén jogviszonyban állásra” vonatkozó szövegrész megsemmisítésével (nemcsak a január 1-jén jogviszonyban állók, hanem) az év bármely napján jogviszony létesítők alanyai jogosultságot szereztek egyhavi külön juttatásra. A kifizetésre változatlanul „előre”, január 16-án a januári illetménynek megfelelő összegben kerül sor. Ugyanakkor az év folyamán jogviszonyt létesítők esetében a kifizetés időpontja és összege tekintetében jogszabályi rendelkezés nincs (e körben a január 16-án történő, a január havi illetménynek megfelelő kifizetésre vonatkozó szabály - értelemszerűen - nem megfelelő), vagyis az eljárási jellegű szabályok hiánya miatt ebben a körben a jogosultak nem juthatnak hozzá az anyagi jogi szabályok szerint részükre járó egyhavi külön juttatáshoz.

A Ktv.-nek, a Kjt.-nek, a Hszt-nek, valamint Mt. az alkotmánybírósági döntés alapján kialakult szabálya - bár a január 1-jén jogviszonyban állók és az év közben jogviszonyt létesítők közötti különbségtételt megszünteti - nem tartható fenn. A jelenlegi szabályból a fentiek szerint az következik, hogy, aki egyetlen napot a közszférán belül jogviszonyban tölt, egyhavi külön juttatásra jogosult, azaz e szabály a jogintézmény funkciója teljesen tisztázatlan. A munkajog szabályrendszerével bármely juttatás „előre” való kifizetése nincs összhangban. Visszafizetési szabály hiányában minden személy egyhavi külön juttatásban részesül, függetlenül a jogviszony év közbeni megszűnésétől, a közszférában adott évben eltöltött időtől. A kifizetés időpontjára és összegére vonatkozó szabály alkalmazási problémákat vet fel.

Mindezek alapján a juttatás eredeti funkciójának visszaállítása, a korában hatályos szabályokkal azonos szabályrendszer kialakítása indokolt. A korábban hatályos szabályrendszer ismételt megteremtése mellett ugyanakkor nem kerülhető meg az egyes jogviszonyokra vonatkozó szabályok egységesítése sem.

A törvény 34. §-a az érintett jogállási törvények (Mt., Ktv., Kjt., Üszt., Hszt., Iasz., Hjt.) módosításával visszaállítja a 13. havi illetmény eredeti funkcióját (a köz szolgálatában végzett tevékenység elismeréseként, a tárgyévben jogviszonyban töltött idő arányában, a tárgyévet követő évben történő utólagos kifizetés), emellett valamennyi jogviszony tekintetében egységesíti a juttatás szabályrendszerét. Az egységesítést a közszférán belül legnagyobb létszámot jelentő közalkalmazottakra vonatkozó korábban hatályos szabályokra tekintettel végzi el. A módosítás - függetlenül attól, hogy az AB (kérelemhez kötötten) értelemszerűen csak az Mt., a Ktv., a Kjt., és a Hszt. szabályainak alkotmányosságát vizsgálta, ezért a megsemmisítés is csak e törvények vonatkozó rendelkezéseit érintette - a Üszt., a Iasz., és a Hjt. megfelelő módosítását is elvégzi; az Alkotmány 70/A. § (1) bekezdése szerinti diszkrimináció tilalomból következően ugyanis nem kezelheti ésszerű indok nélkül eltérően az ügyészségi szolgálati viszonyt, az igazságügyi alkalmazottak szolgálati viszonyát és a Magyar Honvédség hivatásos és szerződéses állományú katonáinak szolgálati viszonyát sem, amelyek tekintetében - alkotmánybírósági megsemmisítés hiányában - teljes egészében a korábbi szabályozás maradna hatályban.

A 34. § által módosított jogállási törvényi rendelkezések szerint a juttatás valamennyi jogviszonyban a tárgyévben jogviszonyban töltött idő arányában jár, a kifizetés iránt a munkáltatónak a tárgyévet követő január 16-án kell intézkedni. (Amennyiben január 16. szombatra vagy vasárnapra esik, az intézkedést az ezt követő első munkanapon kell megtenni.) A juttatás feltétele, hogy az érintett személy a tárgyévben legalább három havi közszolgálati (közalkalmazotti stb.) jogviszonnyal rendelkezzen. Teljes egyhavi juttatásra az egész évben jogviszonyban állók szereznek jogosultságot. Azon személyeket, akik nem állnak teljes évben jogviszonyban, de több mint három hónap jogviszonnyal rendelkeznek, a juttatás időarányosan illeti meg. A jogviszony szünetelésének időtartamát a jogosultság megállapításánál - főszabály szerint - figyelmen kívül kell hagyni. A szünetelés fogalmát az érintett jogállási törvények - függetlenül attól, hogy a fogalmat jelenleg is használják, vagy használták - nem definiálják. A munkajogi joggyakorlatban ugyanakkor e fogalom tartalma egyértelmű: a szünetelés azt jelenti, hogy a jogviszony fennáll, azonban a jogviszonyból származó jogok és kötelezettségek átmenetileg nyugszanak. E fogalmat az egységesítés alapját képező Kjt. korábbi - 13 havi illetményre vonatkozó - szabályai is tartalmazták, annak alkalmazása, értelmezés a gyakorlatban problémát nem vetett fel. A főszabálytól eltérően bizonyos szünetelési esetek, nevezetesen a rendes szabadság, valamint a szülési szabadság időtartama teljes egészében jogszerző időnek minősül, más - a módosító javaslatban tételesen felsorolt - szünetelési esetek pedig akkor, ha ezek együttes időtartama az adott naptári évben nem haladja meg a hat hónapot. Bizonyos törvények kizáró szabályokat tartalmaznak a tekintetben, ha az érintet személlyel szemben fegyelmi eljárás folyik, fegyelemi büntetés hatály alatt áll, jogviszonyát jogellenesen megszüntette stb. E szabályok az adott törvények korábban hatályos rendelkezéseiben is szerepeltek, a jogviszony jellegére tekintettel azok további fenntartása indokolt (Iasz. Ütv. szerinti igazságügyi alkalmazottak, ügyészségi szolgálati jogviszonyban állók).

A kifizetés összege a tárgyév december havi illetmény összegével azonos, mivel a juttatás a tárgyévi munkavégzés elismerésére szolgál. A kifizetés összege tekintetében kizárólag a Iasz. és az Ütv. hatálya alá tartozó igazságügyi alkalmazottak és ügyészségi szolgálati viszonyban állók esetében van kivétel. E körben a kifizetéskori (a tárgyévet követő januári) illetmény alapján kerül sor. Ennek indoka, hogy az ügyészek és az igazságügyi alkalmazottak juttatásainak és kedvezményeinek szabályai a bírák juttatásaival és kedvezményeivel korábban is azonosak voltak. A tág értelemben vett igazságügyi „szférán” belül az azonosság fenntartását továbbra is indokolt. A jogviszony év közbeni megszűnése esetén - amennyiben az időarányos jogosultság feltételei teljesülnek - az általános szabályoknak megfelelően az utolsó munkában töltött napon, az akkori illetmény alapulvételével kiszámított időarányos juttatás kell kifizetni.

Az egyes jogállási törvények illetményfogalma eltérő, ebből következően az egyes törvények módosítására vonatkozó szövegben szereplő „illetmény” eltérő mértékű kifizetés jelent, pl. a Ktv. esetében illetményen az alapilletmény, illetménykiegészítést és illetménypótlékot is érteni kell, a Kjt. esetében az illetmény az alapilletményt jelenti. Ezen eltérést azonban a korábban hatályos szövegek is magukban hordozták.

A 36. §-hoz

Annak érdekében, hogy már a 2006 januári kifizetésre a 34. § szerint módosított jogállási törvények rendelkezései alapján kerülhessen sor, a törvény úgy rendelkezik, hogy a 34. § módosításait a 2005. év vonatkozásában is alkalmazni kell, vagyis a 2005-ben jogviszonyban töltött időre tekintettel 2006. január 16-án kell kifizetést teljesíteni. Ebben a körben a jogállási törvényeknek az időarányosításra vonatkozó rendelkezéseit nem lehet alkalmazni, vagyis csak azok részére teljesíthető kifizetés, akik - a 34. § által módosított Mt. 193/V. § (3) bekezdésében, a Ktv. 49. § (3) bekezdésében, a Kjt. 68. § (3) bekezdésében, az Üszt. 48. § (3) bekezdésében, a Hszt. 109. § (3) bekezdésében, az Iasz. 116. § (3) bekezdésében és a Hjt. 119. § (3) bekezdésében meghatározott időtartamokkal együtt - tizenkét hónapon át egyhavi külön juttatásra jogosító jogviszonyban álltak. Ha valamely munkavállaló év közben az egyik egyhavi külön juttatásra jogosító jogviszonyt szabályozó törvény hatálya alól egy másik hatálya alá került át, az az egyhavi külön juttatásra való jogosultságát nem érinti, esetében értelemszerűen az a munkáltató köteles kifizetést teljesíteni, akinél 2005. december 31-én jogviszonyban állt.

Bár az Alkotmánybíróság a Üszt., a Iasz., és a Hjt. egyhavi külön juttatásra vonatkozó rendelkezéseit - indítvány hiányában - a 34. § indokolásában hivatkozott döntésével nem semmisítette meg, 2005. január 1-jére visszamenőleges hatállyal történő hatályon kívül helyezéssel a törvényalkotó ezen jogállási törvények esetében is azonos helyzetet teremt, mint amilyen az Mt., a Ktv., a Kjt., és a Hszt. hatálya alá tartozó munkavállalókra az AB döntése következtében vonatkozik. Mivel ez a módosítás minden érintettre nézve kedvezőbb helyzetet eredményez, az nem sérti a visszamenőleges jogalkotás tilalmát.

A 38. §-hoz

Az Alkotmánybíróságnak az egyhavi külön juttatásra vonatkozó szabályozást érintő, a 34. § indokolásában hivatkozott döntéséből - illetve a Iasz., az Üszt. és a Hjt. hatálya alá tartozó munkavállalók esetében jelen módosító javaslatból - következően alanyi jogi jogosultságot szereztek a 2005. év tekintetében egy teljes havi külön juttatásra, akiknek jogviszonya 2005. január 1-jét követően keletkezett, illetve akik 2005. január 1-jén 30 napot meghaladó fizetési nélküli szabadságon voltak, valamint akik gyesben vagy gyedben részesültek. Jelen módosító javaslat meghatározza azokat az eljárási jellegű szabályokat, amelyek a tényleges kifizetéshez elengedhetetlenek, így rendelkezik a kifizetés napjáról és a kifizetés alapjáról. E személyek részére 2006. január 16-án kell kifizetni az Alkotmánybíróság döntéséből, illetve a Iasz., az Üszt. és a Hjt. hatálya alá tartozó munkavállalók esetében e törvény 36. § (2) bekezdésében szereplő hatályon kívül helyezésből következő egyhavi juttatást, amelynek összege a 2005. január 1-jét követően jogviszonyt létesítők esetében a jogviszony keletkezése időpontjában irányadó illetménnyel, míg a gyesben, gyedben, illetve fizetés nélküli szabadságban részesülők esetében az ezt megelőző utolsó munkában töltött teljes naptári hónapra kifizetett illetménnyel egyezik meg. Amennyiben az érintett személy 2005 folyamán a fizetés nélküli szabadságról, gyesről, illetve gyedről visszatért, a juttatás összege a visszatéréskor megállapított illetménnyel egyezik meg, ami a fizetés nélküli szabadság, a gyes, illetve a gyed megkezdése óta bekövetkezett esetleges bérfejlesztéseket is tartalmazza. A juttatást a munkáltató a jogosult külön kérelme nélkül fizeti ki.

E § alapján nem teljesíthető kifizetés, ha az érintett személy bármilyen jogviszonyban, bármely munkáltatótól 2005. január 17-én egyhavi külön juttatásban részesült, mivel a módosító javaslatok szerint e rendelkezések csak azokra alkalmazhatóak, akik ezen a napon általában véve, munkáltatótól és jogviszonytípustól függetlenül „egyhavi külön juttatásban nem részesültek”.

Az Alkotmánybíróság döntéséből nem következik, hogy azok számára is kifizetést kell teljesíteni, akiknek jogviszonya 2004-ben megszűnt, mivel az Alkotmánybíróság 2005. január 1-jére visszamenőleges hatállyal semmisítette meg a január 1-jei jogviszonyban állásra vonatkozó korlátozó feltételt. Ennek megfelelően a 2004. február 1-je és 2004. december 31-e közötti időszak tekintetében egyhavi külön juttatásra vonatkozó jogosultsággal senki nem rendelkezik, mivel a jogállási törvények 2004. február 1-jén hatályba lépett módosítása szerint a január 1-jei jogviszonyban állás anyagi jogi feltétele az egyhavi külön juttatás kifizetésének, időarányos kifizetést pedig a 2004. február 1-je és 2004. december 31-e közötti időszak vonatkozásában az akkor hatályos törvények nem tettek lehetővé. Mivel ez a korlátozó feltétel 2004. február 1-jén lépett hatályba, értelemszerűen az első ezt követő január 1-jén, vagyis 2005. január 1-jén való jogviszonyban állás keletkeztetett jogosultságot az egyhavi külön juttatásra. Az Alkotmánybíróság ezt a korlátozó feltételt 2005. január 1-jére visszamenőleges hatállyal semmisítette meg, vagyis az Alkotmánybíróság döntése nem változtatott azon a jogi szabályozáson, amely szerint 2004. február 1-je és 2004. december 31-e közötti időszak tekintetében egyhavi külön juttatás, illetve annak időarányos része kifizetésére a jelen jogi helyzet szerint nem kerülhet sor.

Az egyhavi külön juttatás eredeti, a munkavégzést utólag honoráló koncepciójához való visszatérés jegyében ugyanakkor méltánytalan lenne, ha a 2004-ben megszűnt jogviszonnyal rendelkező személyek részére a jogalkotó nem írná elő a munkában töltött idővel arányos egyhavi külön juttatás kifizetését. Mivel a 2004 februárját követően folyamatosan jogviszonyban álló személyek esetében - az egyhavi külön juttatás koncepciójának a 34. § indokolásában kifejtett többszöri módosulásától függetlenül - minden év decemberében vagy januárjában megtörtént az egyhavi külön juttatás kifizetése, részükre a 2004-ben megszűnt jogviszonnyal rendelkező személyekéhez hasonló, ex gratia juttatás kifizetéséről nem indokolt a törvényben rendelkezni.

Ennek megfelelően a törvény úgy rendelkezik, hogy azon személyeket, akiknek jogviszonya 2004. február 1-je és 2004. december 31-e között szűnt meg, a jogállási törvényeknek e törvény 34. §-ával megállapított rendelkezései megfelelő alkalmazásával - tehát az ott meghatározott jogosultsági feltételek fennállása esetén - időarányos egyhavi juttatás illeti meg, kivéve ha 2005. január 1-jén egyhavi külön juttatásra jogosító jogviszonyban állt, vagy részére a 2004. évben jogviszonyban töltött időre tekintettel - a foglalkoztatási törvények téves bírói értelmezése vagy a munkáltató döntése alapján - egyhavi juttatás egytizenketted részénél nagyobb összegű külön juttatást kifizettek vagy kifizetnek. Amennyiben tehát bíróság határozata alapján az e § szerinti kifizetést követően, eltérő jogi alapon történik kifizetés, az a § szerinti kifizetést a munkavállalónak vissza kell fizetnie.

Az érintett személy az időarányos egyhavi külön juttatásra a munkáltatóhoz címzett, legkésőbb 2006. március 31-ig benyújtott írásbeli kérelme alapján jogosult, amely kérelemben nyilatkozik arról, hogy megfelel a törvényben meghatározott feltételeknek. Valótlan tartalmú nyilatkozat megtétele a Büntető Törvénykönyvről szóló 1978. évi IV. törvény 276. §-a szerint minősülő magánokirat-hamisítás bűncselekménye elkövetésének minősülhet, valamint a Munka Törvénykönyvéről szóló 1992. évi XXII. törvény 162. § (2) bekezdése szerint visszafizetési kötelezettséget keletkeztet.

1. A Magyar Köztársaság 2001. és 2002. évi költségvetésének végrehajtásáról szóló 2003. évi XCV. törvény (a továbbiakban: zárszámadási törvény) megváltoztatta a közszférában foglalkoztatottak 13. havi illetményére vonatkozó szabályokat. Az érintett törvények (Mt., Ktv., Kjt., Üszt., Hszt., Iasz., Hjt.) - lényegében azonos tartalmú - módosítása szerint e személyek minden naptári évben, külön juttatásként, egyhavi illetményére jogosultak, amennyiben január 1-jén közszolgálati (közalkalmazotti stb.) jogviszonyban állnak. A juttatás kifizetéséről január 16-án kell rendelkezni; a juttatás mértékének alapja a január hónapra irányadó illetmény.

A Magyar Köztársaság 2005. évi költségvetéséről szóló 2004. évi CXXXV. törvény e rendelkezésekbe korlátozó szabályokat (a 30 napot meghaladó fizetés nélküli szabadságon lévők, gyermekgondozási segélyben, gyermekgondozási díjban részesülők kizárása a juttatásból) iktatott be. A zárszámadási törvénnyel beiktatott szabályrendszer megváltoztatta a 13. havi illetmény eredeti funkcióját. E juttatás - a módosítást megelőzően - a megelőző évben a „köz szolgálatában eltöltött idő” utólagos elismerésére szolgált („13.” havi illetmény); a módosítás követően azonban a juttatás a január 1-jén jogviszonyban állók részére az adott évben majdan végzett munkára tekintettel, előre jár („0” havi illetmény). A juttatás jogcíme az adott napon jogviszonyban állás.

Az Alkotmánybíróság 32/2005. (IX. 15.) AB határozata a Ktv., a Kjt., a Hszt., valamint az Mt. szövegéből a január 1-jei jogviszonyban állásra, valamint a kizáró feltételekre vonatkozó szövegrészeket 2005. január l-jei visszamenőleges hatállyal megsemmisítette. A juttatás megváltozott funkcióján az AB döntés sem változtatott. A „január 1-jén jogviszonyban állásra” vonatkozó szövegrész megsemmisítésével (nemcsak a január 1-jén jogviszonyban állók, hanem) az év bármely napján jogviszony létesítők alanyai jogosultságot szereztek egyhavi külön juttatásra. A kifizetésre „előre”, január 16-án a januári illetménynek megfelelő összegben kerül sor. Ugyanakkor az év folyamán jogviszonyt létesítők esetében a kifizetés időpontja és összege tekintetében jogszabályi rendelkezés nincs (e körben a január 16-án történő, a január havi illetménynek megfelelő kifizetésre vonatkozó szabály - értelemszerűen - nem megfelelő). Ehhez képest további szabályzás beiktatása nem lenne megkerülhető, ez azonban szintén csak „előre”, a jogviszony létesítésének időpontjában történő, az ekkori illetménynek megfelelő kifizetésről rendelkezhetne.

2. A Ktv., Kjt., Hszt., valamint Mt. így kialakult szabálya - bár a január 1-jén jogviszonyban állók és az év közben jogviszonyt létesítők közötti különbségtételt megszünteti - nem tartható fenn. A jelenlegi szabályból a fentiek szerint az következik, hogy aki egyetlen napot a közszférán belül jogviszonyban tölt, egyhavi külön juttatásra jogosult, azaz e szabály a jogintézmény funkciója teljesen tisztázatlan. A munkajog szabályrendszerével bármely juttatás „előre” való kifizetése nincs összhangban. Visszafizetési szabály hiányában minden személy egyhavi külön juttatásban részesül, függetlenül a jogviszony év közbeni megszűnésétől, a közszférában adott évben eltöltött időtől. A kifizetés időpontjára és összegére vonatkozó szabály alkalmazási problémákat vet fel.

Mindezek alapján a juttatás eredeti funkciójának visszaállítása a korában hatályos szabályokkal azonos szabályrendszer kialakítása indokolt. A korábban hatályos szabályrendszer ismételt megteremtése mellett ugyanakkor nem kerülhető meg az egyes jogviszonyokra vonatkozó szabályok egységesítése sem.

A zárszámadási törvénnyel beiktatott módosítást megelőzően ugyanis a vonatkozó törvények - a jogintézmény funkciójának azonossága mellett - a juttatás egyes részletszabályai tekintetében indokolatlan eltéréseket mutattak. Ezen eltérések a kifizetés időpontja (tárgyévet követő január vagy a tárgyév december hónapja), a munkából távoltöltött idő jogszerző időként való figyelembevétele, a juttatás összege (illetmény vagy alapilletmény), kizáró feltételek megléte tekintetében egyaránt érvényesültek.

3. A jelen módosítás az érintett törvények (Mt., Ktv., Kjt., Üszt., Hszt., Iasz., Hjt.) módosításával visszaállítja a 13. havi illetmény eredeti funkcióját (a köz szolgálatában végzett tevékenység elismeréseként, a tárgyévben jogviszonyban töltött idő arányában, a tárgyévet követő évben történő utólagos kifizetés). E mellett valamennyi jogviszony tekintetében egységesíti a juttatás szabályrendszerét. Az egységesítést a közszférán belül legnagyobb létszámot jelentő közalkalmazottakra vonatkozó korábban hatályos szabályokra tekintettel végzi el.

A fentiek szerint tehát a módosítás - függetlenül attól, hogy az AB (kérelemhez kötötten) értelemszerűen csak az Mt., a Ktv., a Kjt., és a Hszt. szabályainak alkotmányosságát vizsgálta, ezért a megsemmisítés is csak e törvények vonatkozó rendelkezéseit érintette - a Üszt., a Iasz., és a Hjt. szabályozására is vonatkozik. Az Alkotmány 70/A. § (1) bekezdése szerinti diszkrimináció tilalomból következően ugyanis nem kezelheti eltérően az ügyészségi szolgálati viszonyt, az igazságügyi alkalmazottak szolgálati viszonyát és a Magyar Honvédség hivatásos és szerződéses állományú katonáinak szolgálati viszonyát sem, amelyek tekintetében - megsemmisítés hiányában - teljes egészében a korábbi szabályozás maradt hatályban. A valamennyi törvényt érintő módosítás mellett a 36. § (2) bekezdésében szereplő, a Iasz., az Üszt., és a Hjt. adott rendelkezéseinek egyes szövegrészeit - visszamenőlegesen - hatályon kívül helyező rendelkezések (e törvények tekintetében) az AB döntéssel azonos jogi helyezet keletkeztetnek.

A jelen módosítás szerint a juttatás valamennyi jogviszonyban a tárgyévben jogviszonyban töltött idő arányában jár, a kifizetés iránt a munkáltatónak a tárgyévet követő január 16-án kell intézkedni. (Amennyiben január 16. szombatra vagy vasárnapra esik, az intézkedést az ezt követő első munkanapon kell megtenni.)

A juttatás feltétele, hogy az érintett személy a tárgyévben legalább három havi közszolgálati (közalkalmazotti stb.) jogviszonnyal rendelkezzen. Teljes egyhavi juttatásra az egész évben jogviszonyban állók szereznek jogosultságot. Azon személyeket, akik nem állnak teljes évben jogviszonyban, de több mint három hónap jogviszonnyal rendelkeznek, a juttatás időarányosan illeti meg.

A zárszámadási törvénnyel beiktatott módosítást megelőzően hatályos szabályok a jogosultság megszerzéséhez szükséges idő tekintetében eltérő szabályokat tartalmaztak. Több törvényben a jogosultság feltétele hat hónap jogviszonyban eltöltött idő volt, más törvények esetében teljes időarányosság érvényesült. A jogosultság megszerzéséhez szükséges időnek három hónapban való meghatározására e két eltérő szabályrendszer „kiegyenlítéseként” kerül sor.

A jogviszony szünetelésének időtartamát a jogosultság megállapításánál - főszabály szerint - figyelmen kívül kell hagyni. A szünetelés fogalmát az érintett törvények - függetlenül attól, hogy a fogalmat jelenleg is használják, vagy használták - nem definiálják. A munkajogi joggyakorlatban ugyanakkor e fogalom tartalma egyértelmű: a szünetelés azt jelenti, hogy a jogviszony fennáll, azonban a jogviszonyból származó jogok és kötelezettségek átmenetileg nyugszanak. E fogalmat az egységesítés alapját képező Kjt. korábbi - 13 havi illetményre vonatkozó - szabályai is tartalmazták, annak alkalmazása, értelmezés a gyakorlatban problémát nem vetett fel.

A főszabálytól eltérően bizonyos szünetelési esetek, nevezetesen a rendes szabadság, valamint a szülési szabadság időtartama teljes egészében jogszerző időnek minősül, más - a módosításban tételesen felsorolt - szünetelési esetek pedig akkor, ha ezek együttes időtartama az adott naptári évben nem haladja meg a hat hónapot. Bizonyos törvények kizáró szabályokat tartalmaznak a tekintetben, ha az érintet személlyel szemben fegyelmi eljárás folyik, fegyelemi büntetés hatály alatt áll, jogviszonyát jogellenesen megszüntette stb.. E szabályok az adott törvények korábban hatályos rendelkezéseiben is szerepeltek, a jogviszony jellegére tekintettel azok további fenntartása indokolt (Iasz. Ütv. szerinti igazságügyi alkalmazottak, ügyészségi szolgálati jogviszonyban állók).

A kifizetés összege a tárgyév december havi illetmény összegével azonos, mivel a juttatás a tárgyévi munkavégzés elismerésére szolgál. A kifizetés összege tekintetében kizárólag a Iasz. és az Ütv. hatálya alá tartozó igazságügyi alkalmazottak és ügyészségi szolgálati viszonyban állók esetében van kivétel. E körben a kifizetéskori (a tárgyévet követő januári) illetmény alapján kerül sor. Ennek indoka, hogy az ügyészek és az igazságügyi alkalmazottak juttatásainak és kedvezményeinek szabályai a bírák juttatásaival és kedvezményeivel korábban is azonosak voltak. A tág értelemben vett igazságügyi „szférán” belül az azonosság fenntartását továbbra is indokolt.

A jogviszony év közbeni megszűnése esetén - amennyiben az időarányos jogosultság feltételei teljesülnek - az általános szabályoknak megfelelően az utolsó munkában töltött napon, az akkori illetmény alapulvételével kiszámított időarányos juttatás kell kifizetni.

Az egyes törvény illetményfogalma eltérő, ebből következően az egyes törvények módosítására vonatkozó szövegben szereplő „illetmény” eltérő mértékű kifizetés jelent, pl. a Ktv. esetében illetményen az alapilletmény, illetménykiegészítést és illetménypótlékot is érteni kell, a Kjt. esetében az illetmény az alapilletményt jelenti. Ezen eltérést azonban a zárszámadási törvénnyel beiktatott módosítást megelőzően hatályos szövegek is hordozták.

4. Az Alkotmánybíróság döntéséből - illetve a Iasz., az Üszt. és a Hjt. hatálya alá tartozó munkavállalók esetében e módosításból - következően alanyi jogi jogosultságot szereztek a 2005. év tekintetében egy teljes havi külön juttatásra, akiknek jogviszonya 2005. január 1-jét követően keletkezett, illetve akik 2005. január 1-jén 30 napot meghaladó fizetési nélküli szabadságon voltak, valamint akik gyesben vagy gyedben részesültek. Jelen módosítás meghatározza azokat az eljárási jellegű szabályokat, amelyek a tényleges kifizetéshez elengedhetetlenek, így rendelkezik a kifizetés napjáról és a kifizetés alapjáról. E személyek részére - a 0. havi juttatás 13. havi juttatásra való visszaállításától függetlenül - 2006. január 16-án kell kifizetni az Alkotmánybíróság döntéséből, illetve a Iasz., az Üszt. és a Hjt. hatálya alá tartozó munkavállalók esetében jelen módosító javaslatból következő egyhavi juttatást, amelynek összege a 2005. január 1-jét követően jogviszonyt létesítők esetében a jogviszony keletkezése időpontjában irányadó illetménnyel, míg a gyesben, gyedben, illetve fizetés nélküli szabadságban részesülők esetében az ezt megelőző utolsó munkában töltött teljes naptári hónapra kifizetett illetménnyel egyezik meg. Amennyiben az érintett személy 2005 folyamán a fizetés nélküli szabadságról, gyesről, illetve gyedről visszatért, a juttatás összege a visszatéréskor megállapított illetménnyel egyezik meg, ami a fizetés nélküli szabadság, a gyes, illetve a gyed megkezdése óta bekövetkezett esetleges bérfejlesztéseket is tartalmazza.

A 38. § (1)-(2) bekezdés alapján nem teljesíthető kifizetés, ha az érintett személy bármilyen jogviszonyban, bármely munkáltatótól 2005. január 17-én egyhavi különjuttatásban részesült, mivel a módosító javaslatok szerint e rendelkezések csak azokra alkalmazhatóak, akik ezen a napon általában véve, munkáltatótól és jogviszonytípustól függetlenül „egyhavi külön juttatásban nem részesültek”.

Az Alkotmánybíróság döntéséből, illetve a Iasz., - az Üszt. és a Hjt. hatálya alá tartozó munkavállalók esetében a 36. § (2) bekezdéséből következő kifizetés független attól, hogy részükre a 36. § (1) bekezdése alapján 2006. január 16-án - a jogállási törvényekben meghatározott feltététek teljesülése esetén - a 2005-ben munkában töltött idővel arányos egyhavi külön juttatás kifizetésére is sor kerül.

A 38. § (1)-(2) bekezdés alapján kifizetendő juttatást a munkáltató a jogosult külön kérelme nélkül fizeti ki.

5. Az Alkotmánybíróság döntéséből nem következik, hogy azok számára is kifizetést kell teljesíteni, akiknek jogviszonya 2004-ben megszűnt, mivel az Alkotmánybíróság 2005. január 1-jére visszamenőleges hatállyal semmisítette meg a január 1-jei jogviszonyban állásra vonatkozó korlátozó feltételt. Ennek megfelelően a 2004. február 1-je és 2004. december 31-e közötti időszak tekintetében egyhavi külön juttatásra vonatkozó jogosultsággal senki nem rendelkezik, mivel a jogállási törvények 2004. február 1-jén hatályba lépett módosítása szerint a január 1-jei jogviszonyban állás feltétele az egyhavi külön juttatás kifizetésének, időarányos kifizetést pedig a 2004. február 1-je és 2004. december 31-e közötti időszak vonatkozásában az akkor hatályos törvények nem tettek lehetővé. Mivel ez a korlátozó feltétel 2004. február 1-jén lépett hatályba, értelemszerűen az első ezt követő január 1-jén, vagyis 2005. január 1-jén való jogviszonyban állás keletkeztetett jogosultságot az egyhavi külön juttatásra. Az Alkotmánybíróság ezt a korlátozó feltételt 2005. január 1-jére visszamenőleges hatállyal semmisítette meg, vagyis az Alkotmánybíróság döntése nem változtatott azon a jogi szabályozáson, amely szerint 2004. február 1-je és 2004. december 31-e közötti időszak tekintetében egyhavi külön juttatás, illetve annak időarányos része kifizetésére a jelen jogi helyzet szerint nem kerülhet sor.

Az egyhavi külön juttatás eredeti, a munkavégzést utólag honoráló koncepciójához való visszatérés jegyében ugyanakkor méltánytalan lenne, ha a 2004-ben megszűnt jogviszonnyal rendelkező személyek részére a jogalkotó nem írná elő a munkában töltött idővel arányos egyhavi külön juttatás kifizetését. Ennek megfelelően a 38. § (4)-(5) bekezdései úgy rendelkeznek, hogy azon személyeket, akiknek jogviszonya 2004. február 1-je és 2004. december 31-e között szűnt meg, a jogállási törvényeknek a 34. §-sal megállapított rendelkezései megfelelő alkalmazásával - tehát az ott meghatározott jogosultsági feltételek fennállása esetén - időarányos egyhavi juttatás illeti meg, kivéve ha 2005. január 1-jén egyhavi külön juttatásra jogosító jogviszonyban állt, vagy részére a 2004. évben jogviszonyban töltött időre tekintettel - a foglalkoztatási törvények téves bírói értelmezése vagy a munkáltató döntése alapján - egyhavi juttatás egytizenketted részénél nagyobb összegű külön juttatást kifizettek vagy kifizetnek.

Az érintett személy az időarányos egyhavi külön juttatásra a munkáltatóhoz címzett, legkésőbb 2006. március 31-ig benyújtott írásbeli kérelme alapján jogosult, amely kérelemben nyilatkozik arról, hogy megfelel a 38. § (4)-(5) bekezdésében meghatározott feltételeknek. Valótlan tartalmú nyilatkozat megtétele a Büntető Törvénykönyvről szóló 1978. évi IV. törvény 276. §-a szerint minősülő magánokirat-hamisítás bűncselekménye elkövetésének minősülhet, valamint a Munka Törvénykönyvéről szóló 1992. évi XXII. törvény 162. § (2) bekezdése szerint visszafizetési kötelezettséget keletkeztet.

A 35. §-hoz

A károsodást megelőző érték és a helyreállított építmény értékének különbözetére kikötött megtérítési kötelezettségről lemondani és az azt biztosító jelzálogjogot illetve az elidegenítési és terhelési tilalmat indokolt törölni az érintett ingatlanokról, mert az egyébként is halmozottan hátrányos helyzetű térségben (2001. évi tiszai árvíz során károsodott Szabolcs-Szatmár-Bereg megyei települések) ezek fenntartása lehetetlen állapotokat teremt.

A 37. §-hoz

A Kormány döntése értelmében az Országos Munkabiztonsági és Munkaügyi Főfelügyelőség 100 fős munkaügyi ellenőri létszámbővítést hajt végre. Tekintettel arra, hogy az ezzel kapcsolatos többletfeladatok finanszírozási háttere az általános tartalékból csak részben került biztosításra, annak érdekében, hogy a 2005. évi bírságbevételekből származó többletbevételek a munkaügyi ellenőrzések intenzitásának növelésére felhasználhatók legyenek, indokolt a Főfelügyelőség mentesítése az államháztartásról szóló 1992. évi XXXVIII. törvény 92. § (2) bekezdése alól mely alapján a központi költségvetési szervek bevételei közül az alaptevékenység bevételei eredeti előirányzatot meghaladó többletének 50%-át a központi költségvetés, illetve a társadalombiztosítás pénzügyi alapjai költségvetésének bevételét képezi.

A 39. §-hoz

A légi közlekedésről szóló 1995. évi XCVII. törvény 45. §-ában megjelölt vagyonkezelőt a hivatkozott törvény és a 45/2001. (XII. 20.) KöViM rendelet 1. § (4) bekezdése alapján megilleti a Budapest Ferihegy Nemzetközi Repülőtér működtetésének kizárólagos joga. Célszerű ezért a repülőtér működtetéséhez szükséges - kizárólagos állami tulajdonnak nem minősülő - vagyonra (az ingatlanok kivételével) elővásárlási jogot biztosítani a vagyonkezelőnek. Ezzel biztosítható a repülőtér folyamatos és zavartalan üzemeltetése abban az esetben is, ha a Magyar Állam az említett vagyontárgyakat értékesíteni kívánja.

A 40. §-hoz

Jelenleg a hasonló beruházásoknál az önkormányzatok a 10%-os saját rész mellett, 90%-os állami támogatást is el tudnak érni. A japán hitel igénybevételével az önkormányzatok jelentős, vissza nem térítendő állami pénzektől estek el, magasak voltak a lakossági terhek.

Az egyes önkormányzatok teherbíró képessége a megváltozott körülmények között nem igen mutat különbséget, Tés község ez évben még nem tudott törleszteni, Öskü község ÖNHIKI-s lett, Ősi község is fizetési nehézségekkel küzd, a többi település fejlesztési forrását is elviszi a törlesztés, értékesíthető vagyon nemigen van, likvid hitel felvételére, helyi adó emelésére kényszerülnek, intézményi átszervezéseket hajtanak végre.

A 41. §-hoz

A Gazdaságbiztonsági Tartalékolási Tárcaközi Bizottság (GTTB) döntése alapján a Tartalékgazdálkodási Közhasznú Társaság (TIG Kht.) a vegyvédelmi készleteit 50-50%-os arányban térítésmentesen, végső felhasználásra átadta a Honvédelmi minisztérium és a Belügyminisztérium részére. Az átadás, törvényi felhatalmazás nélkül, áfa köteles lenne, melyet a TIG Kht. nem lenne képes finanszírozni. A törvényi felhatalmazást az Általános forgalmi adóról szóló 1992. évi LXXIV. törvény 7. §-a (3) bekezdésének e) pontja adja meg.