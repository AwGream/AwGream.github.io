2013. évi CCXLV. törvény indokolása

egyes törvényeknek a gyermekek védelme érdekében történő módosításáról

-----STARTING---POINT---ALTALANOS--- 

Az egyes törvényeknek a gyermekek védelme érdekében történő módosításáról szóló törvénynek három fő célja van. Egyrészt a munka törvénykönyvéről szóló 2012. évi I. törvény (a továbbiakban: Mt.), a közalkalmazottak jogállásáról szóló 1992. évi XXXIII. törvény (a továbbiakban: Kjt.) és a közszolgálati tisztviselőkről szóló 2011. évi CXCIX. törvény (a továbbiakban: Kttv.), továbbá a bűnügyi nyilvántartási rendszerről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti biometrikus adatok nyilvántartásáról szóló 2009. évi XLVII. törvény (a továbbiakban: Bnyt.) módosításával annak megteremtése, hogy akik gyermekek sérelmére követtek el súlyos bűncselekményeket, azok a jövőben ne végezhessenek gyermekek nevelésével, felügyeletével, gondozásával, gyógykezelésével kapcsolatos tevékenységet.

Másrészt a törvény a gyermekek védelméről és a gyámügyi igazgatásról szóló 1997. évi XXXI. törvény (a továbbiakban: Gyvt.) módosítását célozza a megelőző pártfogás, mint új jogintézmény bevezetésével kapcsolatban. A megelőző pártfogás jogintézményének bevezetése indokolja a büntetőeljárásról szóló 1998. évi XIX. törvény (a továbbiakban: Be.), valamint a büntetések és az intézkedések végrehajtásáról szóló 1979. évi 11. tvr. (a továbbiakban: Bv. tvr.) módosítását.

Harmadrészt a törvény a fentiek mellett a gyermekekre az interneten leselkedő veszélyek elleni fellépés jogi szabályozási eszközeinek meghatározását célozza. Ennek érdekében módosítja a muzeális intézményekről, a nyilvános könyvtári ellátásról és a közművelődésről szóló 1997. évi CXL. törvényt, a fogyasztóvédelemről szóló 1997. évi CLV. törvényt, az elektronikus kereskedelmi szolgáltatások, valamint az információs társadalommal összefüggő szolgáltatások egyes kérdéseiről szóló 2001. évi CVIII. törvényt (a továbbiakban: Eker. tv.), az elektronikus hírközlésről szóló 2003. évi C. törvényt (a továbbiakban: Eht.) és a nemzeti köznevelésről szóló 2011. évi CXC. törvényt (a továbbiakban: Nkt.), valamint a nemzeti felsőoktatásról szóló 2011. évi CCIV. törvényt (a továbbiakban: Nftv.) is.

-----STARTING---POINT---RESZLETES---

Az 1. §-hoz

A megelőző pártfogás jogintézményének létrehozására vonatkozó rendelkezés vezeti be a Be. rendszerébe az ún. összefoglaló pártfogó felügyelői vélemény fogalmát, amelyet a pártfogó felügyelő a védelembe vételi eljárás során keletkezett információk, tapasztalatok alapján készít el. Ez indokolja a Bv. tvr. módosítását is a tekintetben, hogy az összefoglaló pártfogó felügyelői vélemény fogalma bekerüljön a Bv. tvr. rendszerébe is.

А 30/2013. (X. 28.) AB határozat 2013. december 31-i hatállyal megsemmisítette a fogvatartottak egészségügyi ellátásáról szóló 5/1998. (III. 6.) IM rendelet egyes rendelkezéseit arra tekintettel, hogy azok nem felelnek meg az Alaptörvény I. cikk (3) bekezdésének első mondatából fakadó törvényi szintű szabályozás alkotmányos követelményének. Az AB határozatból következően a jogalkotó feladata, hogy 2014. január 1-jével megteremtse az elítélt egészségügyi ellátása visszautasításával kapcsolatos önrendelkezési jogának korlátozásával összefüggő törvényi szabályozást. A módosítás erre teremt lehetőséget azzal, hogy a vonatkozó rendelkezéseket (amelyek megegyeznek a büntetések, az intézkedések, egyes kényszerintézkedések és a szabálysértési elzárás végrehajtásáról szóló 2013. évi CCXL. törvényben foglalt, 2015. január 1-jén hatályba lépő szabályokkal beemeli a büntetések és az intézkedések végrehajtásáról szóló 1979. évi 11. törvényerejű rendeletbe.

A 2. §-hoz

Szükséges és indokolt, hogy az intézményi tanácsok közigazgatási eljárásai illetékmentességet élvezzenek, hiszen kötelező létrehozataluk célja nem az volt, hogy a delegáltak anyagi hozzájárulást fizessenek. Ez egyébként sem elvárható, erre senki nem kötelezhető.

A 3-8. §-hoz

A Büntető Törvénykönyvről szóló 2012. évi C. törvény (a továbbiakban: Btk.) 52. § (3) bekezdésében foglalt rendelkezés, miszerint „[A] nemi élet szabadsága és a nemi erkölcs elleni bűncselekmény elkövetője, ha a bűncselekményt tizennyolcadik életévét be nem töltött személy sérelmére követte el, eltiltható bármely olyan foglalkozás gyakorlásától vagy egyéb tevékenységtől, amelynek keretében tizennyolcadik életévét be nem töltött személy nevelését, felügyeletét, gondozását, gyógykezelését végzi, illetve ilyen személlyel egyéb hatalmi vagy befolyási viszonyban áll”, hatékony érvényesülését szolgálja és ezzel egyidejűleg a gyermek fokozott védelmét biztosítja, így a gyermekbarát igazságszolgáltatás jegyében megvalósuló jogalkotás fontos lépését jelenti.

A foglalkozástól eltiltás büntetés fenti rendelkezése kifejezett védelmet jelent a gyermekek számára abban a tekintetben, hogy a sérelmükre elkövetett nemi élet szabadsága és a nemi erkölcs elleni bűncselekmény elkövetője eltiltható legyen bármely olyan foglalkozás gyakorlásától vagy egyéb tevékenységtől, amelynek során a gyermek nevelését, felügyeletét, gondozását, gyógykezelését végzi, illetve ilyen személlyel egyéb hatalmi vagy befolyási viszonyban áll, értve ez alatt többek között a pedagógusokat, a gyermekvédelmi intézményekben bármilyen munkajogviszonyban foglalkoztatottakat. A foglalkozástól eltiltás e formája új jogintézmény, 2013. július 1-jétől hatályos.

A Btk. fent idézett 52. § (3) bekezdése hatékony végrehajtása érdekében jelentős társadalmi érdek fűződik ahhoz, hogy a tizennyolcadik életévét be nem töltött személy nevelését, felügyeletét, gondozását, gyógykezelését végző szervezet csak olyan személlyel létesíthessen munkaviszonyt, közalkalmazotti és közszolgálati jogviszonyt, aki kiskorúak sérelmére elkövethető bűncselekmények tekintetében hatósági erkölcsi bizonyítvánnyal igazolja, hogy nem szerepel ezen bűncselekmények valamelyike miatt a bűntettesek nyilvántartásában, nem áll ugyanezen bűncselekmények valamelyike elkövetésének megalapozott gyanúja miatt büntetőeljárás hatálya alatt, nem áll a Btk. 52. § (3) bekezdése szerinti foglalkozástól eltiltás hatálya alatt, és nem áll ugyanezen bűncselekmények elkövetése miatt kényszergyógykezelés alatt.

Ehhez szükséges korlátozni és szabályozni a foglalkoztatási feltételeket a Kjt. rendszerében is.

A 9-19. §-hoz

A megelőző pártfogás, mint bevezetendő jogintézmény célja a szocializáció elősegítése, a bűnismétlés megelőzése, minél korábbi szakaszban. A jelenlegi helyzetben az alapproblémát egyrészt az jelenti, hogy az elhúzódó büntetőeljárások során a fiatalkorú terheltek nem kapják meg a szükséges segítséget és támogatást a visszaesés megakadályozása, a társadalomba való beilleszkedés érdekében, másrészt az, hogy a gyermekkorú elkövetőkkel sem tud adekvát módon foglalkozni a gyermekjóléti alap- és szakellátás. Ezekre kell megoldást találni a megelőző pártfogás intézményével.

A gyermekkorúak esetében a pártfogó felügyelethez hasonló jellegű eszközök alkalmazására, több terület szakemberei által lehetővé váló szorosabb ellenőrzésre és felügyeletre jelenleg nincs lehetőség a gyermekvédelemben, főként megfelelő szakértelem hiányában. Költséghatékony megoldás, ha ezt a pártfogó felügyelői szolgálatnál (továbbiakban: PFSZ) meglévő szakértelmet - a gyermek- és fiatalkorúnak a bűnözői életpályáról való eltérítése érdekében - hasznosítjuk a védelembe vételi eljárásban. Ezáltal a büntetőjogi vagy elzárással sújtható szabálysértési jogi, tényállásszerű magatartást megvalósító gyermekkorúak esetében a védelembe vételi eljárás hangsúlyos szerepének megtartása mellett, a PFSZ közreműködő, támogató szerephez jut az alábbiak szerint.

A gyámhatóság a bűncselekmény vagy az elzárással is sújtható szabálysértés elkövetése miatt indult:

- védelembe vétel iránti eljárás során, vagy

- már fennálló védelembe vétel mellett

megkeresi az illetékes megyei/fővárosi igazságügyi szolgálat vezetőjét, annak érdekében, hogy a párfogó felügyelő a gyermek bűnismétlés, bűnözői életpályára való hajlamosság szempontjából történő kockázatértékelését is tartalmazó környezettanulmányt (a továbbiakban együttesen: környezettanulmány) elvégezze, amelyre 30 nap áll rendelkezésre. A kockázatértékelés során a gyermek bűnismétlési kockázatának fokát differenciálni kell. Az értékelés szempontrendszerét végrehajtási szabályban szükséges megjeleníteni.

A gyámhatóság - már fennálló védelembe vétel esetén - megküldi a PFSZ számára a védelembe vételt elrendelő határozatát és a gyermekjóléti szolgálatnak a megelőző pártfogás elrendelésére vonatkozó javaslatát.

A PFSZ a megkeresésnek köteles eleget tenni, eljárása során pedig jogosult a szükséges körben adatokat megismerni, helyszínre bemenni. A kockázatértékelés alapján a gyámhatóság dönt arról, hogy indokolt-e a továbbiakban a PFSZ bevonása az eljárásba, ez irányú döntés esetén, a gyámhatóság megkeresése alapján kerül sor - a fővárosi, megyei igazságügyi szolgálat vezetője által - a megelőző pártfogó felügyelő kijelölésére.

A gyermek bűnmegelőzési szempontú veszélyeztetettségének magas foka esetén a megelőző pártfogás minden esetben elrendelésre kerül, a veszélyeztetettség közepes fokának megállapítása esetén pedig a gyámhatóság a szülő vagy más törvényes képviselő kérelmének, a gyermekjóléti szolgálat javaslatának és az eset összes körülményének figyelembe vételével dönt a megelőző pártfogás elrendelésének szükségességéről.

A - gyermekvédelmi eljárásban előírt - kapcsolattartás alapján a megelőző pártfogó a környezettanulmányt folyamatosan aktualizálja, és a védelembe vételi eljárást folytató hatóság rendelkezésére bocsátja. Fontos kiemelni, hogy a magatartási szabályok megállapítása és betartatása a védelembe vételi eljárást folytató hatóság hatáskörében történik, a környezettanulmányban foglaltak figyelembevételével. A PFSZ szükség esetén közreműködik a végrehajtásban is.

Amennyiben az eljárás e szakaszában - közepes veszélyeztetettség esetén - a megelőző pártfogás mellőzéséről születik döntés, a gyámhatóság a döntését fél év múlva hivatalból felülvizsgálja, melynek során kikéri a gyermekjóléti szolgálat véleményét és indokolt esetben megkeresi a pártfogó felügyelői szolgálatot ismételt kockázatértékelés elvégzése érdekében; ugyancsak az időben történő beavatkozás érdekében.

Amennyiben a kockázatértékelésben a gyermek bűnmegelőzési szempontú veszélyeztetettségének magas fokát állapítja meg a pártfogó felügyelő, a gyámhatóság határozatával elrendeli a gyermek megelőző pártfogását. Ilyen esetben a megelőző pártfogó felügyelővel való kapcsolattartás nem a gyermek (illetve törvényes képviselője) döntésén alapul; a gyámhatóság kötelezi a gyermeket és a szülőt vagy más törvényes képviselőt a megelőző pártfogóval való kapcsolattartásra. A PFSZ szükség szerint közreműködik más magatartási szabályok végrehajtásában is. A gyermek és a megelőző pártfogó felügyelő kapcsolattartásának módját és gyakoriságát a megelőző pártfogó felügyelő javaslata alapján határozza meg a gyámhivatal, de legalább havonta egy alkalommal sor kerül rá, a végrehajtási rendeletben foglaltak szerint.

A magatartási szabályokat

- a gyermek saját családjában való nevelkedése és veszélyeztetettségének megszüntetése érdekében a gyermekjóléti szolgálat javaslatai,

- bűnmegelőzési szempontok alapján a megelőző pártfogó javaslatai, és

- a gyermek véleménye

alapján határozza meg a gyámhivatal. A határozat ellen a jogorvoslati lehetőségek az általános rend szerint biztosítottak, míg a megelőző pártfogás felülvizsgálata hivatalból évente, illetve az ügyfelek kérelemére, és a megelőző pártfogó felügyelő kezdeményezésére is megtörténhet.

A gyámhatóság a PFSZ kockázat értékelése alapján tárgyalást tart, melyen a gyermek, a szülő vagy más törvényes képviselő, a gyermekjóléti szolgálat családgondozója, valamint magas kockázatú gyermek esetén a megelőző pártfogóként kijelölhető pártfogó felügyelő minden esetben részt vesz. Amennyiben a gyámhatóság a tárgyalásra meghívja a megelőző pártfogót is, megküldi részére a gyermekjóléti szolgálat által készített környezettanulmányt, gondozási tervet, adatlapokat. A megelőző pártfogó a bűnelkövetés okainak feltárásában, a magatartási szabályok meghatározásában, lezáráskor az értékelésben tud segítséget nyújtani.

A védelembe vétel fennállása alatt a megelőző pártfogó és a gyermekjóléti szolgálat családgondozója - a jelzőrendszer más tagjának szükség szerinti bevonásával - esetmegbeszélést tarthat, az információk áramlása és az eredményes védelembe vétel érdekében.

Amennyiben a gyámhatóság a gyermek megelőző pártfogását elrendelte, majd ezt követően megtörténik a gyermek nevelésbe vétele, ez nem szüntetné meg automatikusan a megelőző pártfogást, hanem amennyiben annak fenntartása a gyermek érdekében áll és attól eredmény várható, a gyermekvédelmi gyám és a gyermek gondozási helye a megelőző pártfogóval együttműködik.

Fentiek indoka, hogy amennyiben a megelőző pártfogás már elrendelésre került, a nevelésbe vett, tehát családjából kiemelt gyermek esetén is szükséges és indokolt a bűnmegelőzési szempontú tevékenység biztosítását folytatni, hiszen a nevelőszülő vagy a gyermekotthon a gyermek családot pótló ellátását biztosítja, a gyermekvédelmi gyám pedig a gyermek érdekeinek következetes érvényesítésére, a törvényes képviselet ellátására hivatott.

A megelőző pártfogó tevékenysége:

- a gyámhivatal megkeresésére környezettanulmány (amennyiben az még nem áll rendelkezésre) és kockázatértékelés készítése,

- részvétel a gyámhivatali tárgyaláson, javaslattétel a magatartási szabályokra,

- a gyermekkel, a szülőkkel való személyes találkozás,

- a javaslatára előírt magatartási szabályok betartásának figyelemmel kísérése,

- a gyermekjóléti szolgálattal való együttműködés, esetmegbeszélésen való részvétel,

- a kockázatértékelését évente aktualizálja, jelentést tesz a védelembe vételi eljárást folytató hatóság részére,

- szorosabb ellenőrzést biztosít a védelembe vétel céljainak teljesülése érdekében, figyelemmel kíséri a bűnmegelőzési szempontú magatartási szabályok érvényesülését,

- támogatást biztosít a gyermek részére az életvezetési problémák megszüntetéséhez,

- javaslatot tesz a megelőző pártfogás megszüntetésére,

- a védelembe vételi eljárás eredményeiről az összefoglaló pártfogó felügyelői véleményben tájékoztatja a büntető igazságszolgáltatás szereplőit.

A gyermekjóléti szolgálat a családgondozást igénylő feladatokat szükség esetén a megelőző pártfogó felügyelővel együttműködve látja el.

A PFSZ a gyámhatóság megkeresésére biztosítja a megelőző pártfogás alatt álló gyermek részére a gyermekjóléti szolgálattal együttműködve:

- személyes konzultáció lefolytatását,

- szükség szerint közös családlátogatást,

- szükség szerint közös meghallgatást,

- facilitátort Családi Döntéshozó Csoportkonferencia lefolytatására,

- resztoratív technikák alkalmazását (pl. iskolai konfliktuskezelés, agresszióhelyettesítő tréning),

- a pártfogó felügyelői szervezeti egység által szervezett resztoratív programban vagy csoportos foglalkozáson való részvételt.

Valamennyi esetkörben az eszközrendszer bővítése szempontjából kiemelt figyelmet érdemel a Családi Döntéshozó Csoportkonferencia vagy más resztoratív technikák alkalmazása.

A 20. §-hoz

A törvénymódosítás célja, hogy a kiskorúak ne csak otthon, hanem az általuk gyakran használt nyilvános könyvtári számítógépes terminálokon se férhessenek hozzá a számukra káros, jogellenes tartalmakhoz. Ennek biztosítására indokolt olyan szűrőszoftverek használatának kötelezővé tétele a nyilvános könyvtárak számára, amely biztosítja a kiskorúak lelki, testi és értelmi fejlődését a nyilvános könyvtárakban történő internetezés során. Tekintettel arra, hogy a megfelelő szoftverek beszerzése és üzembe helyezése idő vesz igénybe, így indokolt a vonatkozó rendelkezések halasztott hatályú kihirdetése.

A 21. §-hoz

A módosítás indoka, hogy a kiskorúak védelme érdekében a Magyarországon forgalomba hozott játékszoftvereken is kötelező legyen a figyelmeztetés feltüntetése a 18 éven aluliak számára nem ajánlott tartalmakat közvetítő játékszoftverek esetén. Az előírások betartásának vizsgálata tekintetében - a fogyasztóvédelmi törvény egyéb, tizennyolc év alatti személyekre vonatkozó rendelkezéseihez hasonlóan - az ellenőrzési jogkört a Nemzeti Fogyasztóvédelmi Hatóság gyakorolja.

Mivel számos játékszoftver gyártó, forgalmazó már jelenleg is alkalmazza az Egységes Európai Játékinformációs Rendszer (Pan European Game Information - PEGI) által előírt korhatár-besorolási rendszerre vonatkozó előírásokat, jelöléseket, ezért velük szemben a törvény eltekint az előírt kötelezettség betartásától.

A 22. §-hoz

А korrupció elleni hatékonyabb fellépés szükségessé teszi, hogy az állami, valamint önkormányzatnál vezető beosztást betöltő személyek korrupciós cselekményeit továbbra is az ügyészség nyomozza.

A megelőző pártfogás jogintézményének kialakításához szükséges a Be. szabályainak módosítása is. Mivel a megelőző pártfogó részt vesz mind az elrendelés szükségességéről való döntés megalapozásában (környezettanulmány, kockázatértékelés), mind tartalmi elemeinek meghatározásában (magatartási szabályok kiválasztása), ezért a részére is biztosítani kell a lehetőséget, hogy szükség esetén a megelőző pártfogással érintett fiatalkorúval szemben folytatott eljárás irataiba betekintsen, annak tartalmát megismerje, ennek érdekében pedig megkeresse az eljáró hatóságokat.

A 23. §-hoz

A megelőző pártfogás alatt álló fiatalkorú terheltről szerzett információknak a büntetőeljárásba történő becsatornázása érdekében a pártfogó felügyelő a védelembe vételi eljárás eredményeiről egy ún. összefoglaló pártfogó felügyelői véleményt készít.

Az ügyész minden megelőző pártfogás alatt álló fiatalkorúról köteles készíttetni összefoglaló pártfogó felügyelői véleményt (mely egy kockázatértékeléssel és az eljárás alatt folyamatosan aktualizált környezettanulmánnyal összefoglaló pártfogó felügyelői vélemény), amelyben a pártfogó felügyelő - hasznosítva a megelőző pártfogás tapasztalatait - a vádemelésről való döntés segítése érdekében egyrészt beszámolna az esetleges személyi, családi körülményekben történő változásokról, továbbá a megelőző pártfogás végrehajtásáról, ha a fiatalkorú védelembe vétele körében a pártfogó felügyelői szolgálat közreműködött. Ennek hiányában is bemutatná a védelembe vételi eljárás eredményeit, valamint a pártfogó felügyelő javaslatát a terhelttel szemben egyedi magatartási szabály vagy kötelezettség elrendelésére. Ezáltal a büntető igazságszolgáltatás szereplői (a bíróság és az ügyész) részére a mostani rendszerhez képest egy sokkal dinamikusabb kép alakulhatna ki a fiatalkorúról, ami akár az eltérítés lehetőségének az alkalmazása kérdésében, akár a szankciókiszabás körében messzemenőkig hasznosítható az egyéniesítés érdekében.

Tekintettel arra, hogy a megelőző pártfogó az a személy, aki ismeri a fiatalkorú terheltet, és róla a legtöbb információval rendelkezik, semmiképpen sem szabad kizárni őt az összefoglaló pártfogó felügyelői vélemény elkészítéséből, sőt, ideális esetben a megelőző pártfogó személye azonos az összefoglaló pártfogó felügyelői véleményt készítő pártfogó felügyelő személyével.

Fontos arról is rendelkezni, hogy az összefoglaló pártfogó felügyelői vélemény elkészítésére főszabály szerint a pártfogó felügyelői véleményre vonatkozó szabályokat kell alkalmazni.

A 24. §-hoz

A Be. 216. § (1) bekezdése szerint a nyomozás végén az iratismertetést követően, vagy az iratoknak az ügyészségre történő érkezése után az ügyésznek 30 nap áll a rendelkezésére, hogy eldöntse: szükséges-e további nyomozati cselekmények elvégzése, vagy a nyomozást megszünteti, felfüggeszti, az ügyet közvetítői eljárásra utalja, vádat emel, vagy a vádemelést elhalasztja.

A közvetítői eljárásra utalás, illetve a vádemelés elhalasztása esetében felmerülhet annak szükségessége, hogy a megalapozott döntés érdekében pártfogó felügyelői vélemény készüljön. Ilyenkor az ügyész rendelkezik pártfogó felügyelői vélemény elkészítéséről. A megelőző pártfogás alatt álló fiatalkorú esetében kötelező összefoglaló pártfogó felügyelői véleményt készíttetni, ezért szükséges a (2) bekezdése módosítása a tekintetben, hogy ilyen esetekben a 30 napos határidőbe nem számít bele az az idő, amíg a pártfogó felügyelői vélemény elkészül.

A 25. §-hoz

A Be. 453. § rendelkezései szólnak a fiatalkorúak elleni büntetőeljárás során alkalmazandó és alkalmazható bizonyítási eszközök speciális szabályairól. Ezek változnak a megelőző pártfogás jogintézményének bevezetésével, mivel a fiatalkorú terhelttel szemben indult büntetőeljárás, azon belül is a nyomozás során kötelező lesz környezettanulmányt készíttetni, amelynek részét kell, hogy képezze a fiatalkorú terhelt bűnmegelőzési szempontú kockázatértékelése. Ezt a környezettanulmányt a pártfogó felügyelő készíti el. Ha a kockázatértékelés eredményeképpen elrendelik a fiatalkorú megelőző pártfogását, az ügyész köteles összefoglaló pártfogó felügyelői véleményt készíttetni. Ahhoz, hogy az ügyben eljáró hatóságok a legteljesebb képet kapják a megelőző pártfogás alatt álló fiatalkorú terheltről, lehetőséget kell biztosítani arra is, hogy szükség esetén a megelőző pártfogót tanúként a hatóság, ügyész vagy bíróság kihallgassa.

A 26-27. §-hoz

Szövegcserés módosítások és hatályukat vesztő rendelkezések.

A 28-29. §-hoz

A törvény kötelezi a szolgáltatókat, hogy az Eker. tv. 4. §-ában meghatározott adatokon felül tüntessék fel a honlapjukon a tárhelyszolgáltatójuk elérhetőségi adatait, ezzel elősegítve, hogy jogsértő tartalmak közzététele esetén könnyebben és gyorsabban el lehessen érni a szerver üzemeltetőjét.

A Nemzeti Média- és Hírközlési Hatóság (a továbbiakban: Hatóság) Elnökének tanácsadó testületeként a Gyermekvédelmi Internet-kerekasztal életre hívása a médiatartalom-szolgáltatásban közzétett médiatartalmak mellett az elektronikus kereskedelmi szolgáltatás és az elektronikus hírközlési szolgáltatás útján hozzáférhető információk tekintetében meglévő (illetve jelen törvényben újonnan megfogalmazandó), a kiskorúak védelmét célzó jogszabályi előírások hatékony érvényesítését, továbbá a médiatudatosság növelését kívánja elősegíteni, támogatni. A testület felállításával, működésével kapcsolatos feladatokat (javaslattevő szervezetek nyilvántartásba vétele, tagok kinevezése, anyagi forrás biztosítása, ügyrend jóváhagyása, titkársági-adminisztratív feladatok) a Hatóság látja el.

A Kerekasztal kötelező erejű jogi norma megalkotására nem jogosult, azonban a jogi normák önszabályozás útján való hatékonyabb érvényesítésének előmozdítása céljából állásfoglalások, ajánlások kibocsátására kap felhatalmazást, amely e téren szintén hatékony eszköznek minősül a szolgáltatók jogkövető magatartásra ösztönzésére. A testület évente beszámol az előző éves tevékenységről az elnök és a tagok feletti kinevezési jogkört gyakorló Hatóság Elnökének.

A 30. §-hoz

A törvény megteremti annak a lehetőségét, hogy a kiskorúak védelme az interneten elérhető és a sajtószabadságról és a médiatartalmak alapvető szabályairól szóló 2010. évi CIV. törvény szerinti médiatartalomnak nem minősülő tartalmak - Eker. tv. 2. § e) pontjában meghatározott információk - vonatkozásában is megvalósuljon, és e szabályozás minél tágabb körben érvényesüljön. A törvényben foglaltak alapján a törvény tárgyi hatálya a kiskorúak védelmére vonatkozó szabályok tekintetében - figyelemmel a védendő érték társadalmi jelentőségére - tágabban értelmezendő, és a nem gazdasági célból nyújtott szolgáltatásokra is kiterjed.

A törvény a minősítési kötelezettséget csupán a kiskorúak fejlődésére rendkívül káros, az erőszak, illetve a szexualitás közvetlen, naturális ábrázolását előtérbe helyező információk esetén teremti meg (ez a megfogalmazás egyébként megegyezik a médiaszolgáltatásban a tizennyolc éven aluliak számára nem ajánlott minősítésű műsorszámokra vonatkozó törvényi előírással). A megfelelő klasszifikáció alkalmazása mellett tehát ezen, egyébként jogszerű tartalmak közzétehetőek maradnak a jelen szabályozás által nem védett személyek részére.

A módosítás azért utalja e szabályok érvényesülésének felügyeletét az önszabályozás körébe, mivel ezt a széleskörű helyzetismeretet és komoly műszaki háttértudást igénylő feladatot az ilyen szolgáltatókat, piaci szereplőket tömörítő szakmai szervezetek hatékonyabban tudják saját maguk megoldani. Az önszabályozás továbbá az önkéntes jogkövetésre való felhívás révén több eredményt érhet el a szolgáltatók körében, mint egy esetleges hatósági felügyelet kilátásba helyezése. A törvény egy új testület, a Gyermekvédelmi Internet-kerekasztal hatáskörébe kívánja utalni a kiskorúak hatékony védelmét megteremteni kívánó törvényi előírások érvényesülésének elősegítését, támogatását.

A törvény továbbá megteremti annak a lehetőségét, hogy a személyiségi jogok kiskorú jogosultjai, illetve a kiskorú jogosultak törvényes képviselői egy precízen szabályozott eljárási rend szerint, még a polgári peres, vagy a büntetőeljárás előtt vagy helyett, hatékony módon léphessenek fel a kiskorúak személyiségi jogainak védelme érdekében (ilyenek lehetnek különösen a magántitokhoz, a képmáshoz vagy a hangfelvételhez kapcsolódó személyiségi jogok).

Az eljárás lényegében megegyezik a szerzői és védjegyjogok érvényesítésével kapcsolatos jelenleg is létező értesítési-eltávolítási eljárással, a következő különbségekkel. A szolgáltatónak a gyors vitarendezés érdekében 3 munkanap helyett 1 munkanap alatt kell az érintett igénybe vevőt tájékoztatnia a jogosult, illetve törvényes képviselőjének kérelméről, illetve az információ hozzáférhetetlenné tételéről. További eltérés, hogy a hozzáférhetetlenné tételt nem csak a bíróság ideiglenes intézkedést elrendelő határozatára kell újra végrehajtani, hanem akkor is, ha a jogosult, illetve törvényes képviselője igazolja, hogy feljelentésére az adott ügyben nyomozást rendeltek el. A jogosult vagy törvényes képviselője, illetve a büntetőeljárás fogalomrendszerében a sértett vagy törvényes képviselője azzal igazolja, hogy az erről szóló határozatot megküldi a szolgáltató részére.

A kiskorú jogosult vagy a törvényes képviselője részére a törvény biztosítja azt a lehetőséget, hogy a Gyermekvédelmi Internet-kerekasztalhoz forduljon az értesítési-eltávolítási eljárás szabályainak szolgáltató általi megsértése esetén, vagy ha megalapozatlanság miatt utasítja el az eltávolítási kérelmet a szolgáltató. A Kerekasztal a rendelkezésére álló - nem hatósági - eszközökkel ösztönözheti a jogszerű magatartás tanúsítását, illetve ajánlásaival elősegítheti a helyes gyakorlat kialakulását. Hangsúlyozandó, hogy ez az eljárás nem korlátozza a kiskorú jogosult, illetve a törvényes képviselő azon jogát, hogy a Büntető Törvénykönyv, a Polgári Törvénykönyv, illetve az információszabadságról szóló törvény rendelkezései alapján bíróság előtt szerezzen érvényt a jogainak.

A 31-36. §-hoz

А módosítás arra irányul, hogy a települési önkormányzatokat a tulajdonukban álló közterületen található, a hírközlési szolgáltató által létesített elektronikus hírközlési építményeken ingyenes használati jog illesse a térfigyelő kamerák elhelyezésével összefüggésben, figyelemmel a közbiztonsági eszközök közcélú, közérdekű jellegére, amelyek a közterületi bűncselekmények - köztük a kiskorúak ellen a közterületen elkövetett jogsértések - észlelésére, megakadályozására, és bizonyítására alkalmasak. A rendelkezés jelentős mértékben hozzájárul az állampolgárok - közülük is kiemelten a gyermekek - védelmének, biztonságának növeléséhez.

A módosítás indoka, hogy az előfizetők tájékoztatása a gyermekvédelmi szűrőszoftverek elérhetőségéről és használatáról minél nagyobb hatékonysággal történhessen meg a hírközlési jog rendszerébe illesztve. Ennek értelmében az Eht. 131. §-ának, illetve ehhez kapcsolódóan az elektronikus hírközlési előfizetői szerződések részletes szabályairól szóló 6/2011. (X. 6.) NMHH rendelet módosítása által az általános szerződési feltételek kötelező tartalmi elemévé válik a kiskorúak védelmét lehetővé tevő szoftverek elérhetőségéről és használatáról történő tájékoztatás. A szolgáltatók kötelesek továbbá a kiskorúak védelmét lehetővé tevő szoftverekről közérdekű tájékoztatókat összeállítani, a tájékoztatókat internetes honlapjukon közzétenni, illetve minderről az előfizetőket rendszeresen tájékoztatni. A törvény előírja, hogy az internet hozzáférést nyújtó szolgáltató köteles a kiskorúak védelmét lehetővé tevő, könnyen használható szoftver ingyenes letölthetőségét biztosítani a honlapján. A törvény támogatási rendszert intézményesít a közintézmények által is használható szűrőszoftverek kifejlesztésének támogatására.

A 37-38. §-hoz

Annak érdekében, hogy a hatóságok „látókörében” hosszabb ideig megmaradjanak azok a személyek, akik már mentesültek a büntetett előélethez fűződő hátrányok alól, de a szankció jellegére tekintettel nem célszerű, hogy a nyilvántartásból „eltűnjenek”, szükséges módosítani a Bnyt.-nek a hátrányos jogkövetkezmények alatt álló, büntetlen előéletű személyek nyilvántartásában kezelendő adatok nyilvántartási idejét az egyes büntetések lehetséges tartamára, valamint az új Btk. mentesítésre vonatkozó szabályainak módosulására tekintettel.

A módosítás eredményeként a foglalkozástól eltiltás, a járművezetéstől eltiltás, a kitiltás, és a sportrendezvények látogatásától való eltiltás esetén az ezzel kapcsolatos adatokat nem a mentesülés beálltától számított öt - gondatlan bűncselekmény esetén három - évig, hanem az adott szankció végrehajtásának befejezésétől vagy a végrehajthatósága megszűnésétől számított öt - gondatlan bűncselekmény esetén három - évig kell nyilvántartani. Ennek indoka, hogy a felsorolt szankciók esetén a mentesítés az ítélet jogerőre emelkedésének napján beáll, azonban a szankció tartama a hatályos nyilvántartási időnél hosszabb, akár végleges is lehet.

A 39. §-hoz

A Bnyt. hatályos rendelkezései szerint abban az esetben, ha valaki kizárólag büntetlen előéletét kívánja igazoltatni, akkor az ilyen irányú kérelemre kiállított hatósági erkölcsi bizonyítvány nem tartalmazza azt a tényt, hogy a kérelmező áll-e foglalkozástól vagy tevékenységtől eltiltás hatálya alatt és amennyiben igen, úgy mely foglalkozás vagy tevékenység gyakorlásától van eltiltva.

A Btk. 52. § (3) bekezdésében foglaltak hatékony végrehajtása érdekében jelentős társadalmi érdek fűződik ahhoz, hogy a büntetlen előélet igazolását célzó hatósági erkölcsi bizonyítvány adattartalmaként - az érintett ilyen irányú kérelme hiányában is - megjelenjen minden olyan foglalkozástól vagy tevékenységtől eltiltás, amelynek keretében a kérelmező tizennyolcadik életévét be nem töltött személy nevelését, felügyeletét, gondozását, gyógykezelését végezné, illetve ilyen személlyel egyéb hatalmi vagy befolyási viszonyban állna.

Általában a foglalkozástól eltiltás szankciójának megfelelő érvényesüléséhez, a mindennapi életben hatékonyabb visszatartó erejéhez szükséges, hogy a büntetlen előélet igazolását célzó hatósági erkölcsi bizonyítványból minden esetben egyértelműen kiderüljön, ha a kérelmező valamely foglalkozástól eltiltás hatálya alatt áll.

A 40. §-hoz

A módosítás célja, hogy a gyermekek ne csak otthon, hanem az általuk gyakran használt nyilvános számítógépes terminálokon se férhessenek hozzá a számukra káros/jogellenes tartalmakhoz, tekintettel arra, hogy az otthoni internethasználat után az iskola az internetezés leggyakoribb helyszíne, a gyermekek kétharmada ott (vagy ott is) jut hozzá a világhálóhoz. Ennek biztosítására indokolt olyan szűrőszoftverek használatának kötelezővé tétele a köznevelési intézmények számára, amely biztosítja a gyermekek harmonikus lelki, testi és értelmi fejlődését az iskolai internetezés során.

A 41. §-hoz

E rendelkezés azon probléma áthidalására született, hogy sok tanuló részben csak délután, a 7-9. órában tudná teljesíteni teljes körűen a mindennapos testnevelés előírásait, mert akkor tudják ezt számára megszervezni, ám ezzel elesik annak a lehetőségétől, hogy egyesületben sportoljon. Sport terén ennek az az oka, hogy a törvény ma azt a kikötést tartalmazza, hogy a tanuló csak igazolt versenyzőként kap részleges mentesítést a testnevelésórák alól. Ez a szülői jelzések alapján azt jelenti, hogy a tanuló kénytelen felhagyni a sportegyesületben folytatott sporttevékenységgel.

A megoldás lehetőséget teremt arra, hogy minden tanuló, aki intenzív sporttevékenységet folytat, abban akkor is részt tudjon venni, ha számára a testnevelésórák egy részét az iskola csak délután tudja megszervezni.

A 42. §-hoz

Tekintve, hogy az intézményi tanács kötelező létrehozása az egyházi fenntartóval szemben egy külső, személyiséggel rendelkező testületnek indokolatlanul nagy, adott esetben a világnézeti elkötelezettséget is veszélyeztető döntéshozói, véleményező szerepet is biztosíthat, indokolt az Nkt. módosítása annak érdekében, hogy az egyházi fenntartású intézmények mentesüljenek az intézményi tanács létrehozásának kötelezettsége alól.

A 43. §-hoz

А pedagógus minősítési rendszer és az országos pedagógiai-szakmai ellenőrzés (tanfelügyelet) minél hatékonyabb, gazdaságosabb és korszerűbb megszervezése érdekében szükség van a törvény adatkezelési és adattovábbítási rendelkezéseinek a kiegészítésére.

A 44. §-hoz

A nemzeti köznevelésről szóló törvény szellemiségét kifejező 1. § (1) bekezdésével összhangban indokolt a gyermekek, tanulók jogai között explicite megemlíteni a tanuló ahhoz való jogát, hogy a lelki, testi és értelmi fejlődését elősegítő védelemben részesüljön a köznevelési intézmény által biztosított számítógépeken való internet-hozzáférés során.

A 45. §-hoz

А §-on belüli bekezdések egymással való összhangjának megteremtése, illetve fogalmak pontosítása.

A 46. §-hoz

Az Nkt. 63/C. §-a rendelkezik a Kar felépítéséről. A módosítás az országos képviseletben az arányosság elvét érvényesíti, így a nagyobb pedagóguslétszámot számláló megyék több küldöttet delegálhatnak. A maхimálás azt a célt szolgálja, hogy ne legyen felülreprezentálva egy területi szerv sem.

A 47. §-hoz

А módosítás a gyorsabb és korszerűbb ügyintézés érdekében előírja, hogy a minősítő vizsga és a minősítési eljárás során a kapcsolattartás elektronikus úton történik. A közigazgatási hatósági eljárás és szolgáltatás általános szabályairól szóló törvény szerint a közigazgatási ügy intézése során a kötelező elektronikus kapcsolattartást csak törvény írhatja elő.

A 48. §-hoz

А pedagógus előmeneteli rendszerre vonatkozó szabályozást pontosítani kell, összhangba kell hozni a közalkalmazottak jogállásról szóló törvényben a távolléti díj számítására vonatkozó szabályozással. Bár a pedagógusok előmeneteli rendszeréről és a közalkalmazottak jogállásáról szóló 1992. évi XXXIII. törvény köznevelési intézményekben történő végrehajtásáról szóló 326/2013. (VIII. 30.) Korm. rendelet tartalmaz erre vonatkozó rendelkezést, de indokolt törvényi szinten szabályozni a nem közalkalmazott pedagógusok és egyes nevelő-oktató munkát segítők pótszabadságra való jogosultságát.

A 49. §-hoz

A rendelkezés egyértelművé teszi, hogy nemcsak közalkalmazottakra, hanem a Ptk. alapján megbízási jogviszonyban foglalkoztatott óraadókra is kiterjed az új rendelkezés, és nemcsak az állami intézményfenntartó központ intézményeiben, hanem fenntartótól függetlenül valamennyi köznevelési intézményben.

Az 50. §-hoz

Fontos arról rendelkezni, hogy az elnök látja e1 az intézményi tanács képviseletét.

Az 51. §-hoz

A törvény az Oktatási Hivatal számára lehetővé teszi, hogy személyazonosításra alkalmatlan módon, elemzési céllal összekapcsolhatók legyenek a tanuló mérési, illetve egyéb iskolai, érettségi, középfokú és felsőoktatási felvételi teljesítményére, eredményére, valamint egyéb a köznevelési és felsőoktatási továbbhaladására vonatkozó, általa nyilvántartott adatok.

Ezáltal hosszabb időtáv áttekintése alapján válik lehetővé az oktatási rendszer egészére vonatkoztató szakmai következtetések leszűrése.

Az 52. §-hoz

А módosításra azért van szükség, hogy a pedagógus minősítési eljárásban, illetve az országos pedagógiai-szakmai ellenőrzés során lehetőség legyen a szakértők kirendelésére.

Jelenleg а szakértői névjegyzék nem tartalmazza az oktatási azonosító számot, azonban annak érdekében, hogy az Oktatási Hivatal össze tudja hangolnia fenti eljárásokat, szükség van a két rendszer összekapcsolására.

Az 53. §-hoz

Tekintettel arra, hogy а Klebelsberg Intézményfenntartó Központ (a továbbiakban: KLIK) az oktatásért felelős miniszter (a továbbiakban: miniszter) irányítása alatt működő központi hivatal, indokolt, hogy a miniszter hozzon döntést a köznevelési intézmény nevének megállapításáról, ennek a jogszabályi alapját teremti meg a módosítás.

Az 54. §-hoz

Szülők külföldi munkavállalása esetén a tanköteles korú külföldön gyakran iskolába jár. Ott az iskolák a hazaitól eltérő tartalmú tudást nyújtanak, eltérő színvonalú követelményeket támasztanak, sokszor csak a nyelvtanulás céljait elégítik ki. A tanuló későbbi hazai visszailleszkedését az segíti, ha a tanuló magántanulóként lépést tart korosztályával a hazai iskolai követelmények teljesítésében.

A szabályozás nem fejezi ki egyértelműen azt a korábban meglévő lehetőséget, hogy a külföldön tartózkodó, ott iskolába járó magántanulóként folytassa hazai tanulmányait. A módosítás lehetővé teszi, hogy a tanuló magántanulói jogviszonyban teljesítse tankötelezettségét, a megkezdett tanulmányait ily módon folytassa vagy fejezze be, függetlenül attól, hogy tanult-e külföldön.

Az 55. §-hoz

А köznevelés új tartalmi szabályozásainak megfelelő, az új tantervekhez igazodó tankönyvek, különösen a tartós tankönyvek vizsgálata, valamint a tankönyvvé nyilvánítási eljárás megváltozott jogszabályi kritériumai alapján a tankönyveknek a korábbinál szigorúbb előírásoknak való megfeleltetése jelentős, rendkívül időigényes munkát igényel a szakértőktől. A tankönyvek minősége érdekében vállalt, érvényesített fokozottabb állami felelősségvállalás is sokkal alaposabb szakmai és hatósági kontrollmechanizmusok beépítését indokolja a tankönyvvé nyilvánítási eljárásban a korábbi eljárásokhoz képest.

Az 56. §-hoz

А pedagógus előmeneteli rendszer bevezetésekor szükséges kinevezés-módosítások elkészítésekor gyakori kérdésként merült fel, hogy a korábban hatályos jogi szabályozás szerinti, hétévenkénti pedagógus-továbbképzés teljesítésére tekintettel a közalkalmazott számára megállapított fizetési fokozatok közötti várakozási idő csökkentéseket be kell-e számítani a pedagógus fizetési kategóriájának megállapításakor. A kormányzati honlapon megjelent tájékoztató, valamint a КLIK jogértelmezése és gyakorlata alapján ezen várakozási idő csökkentéseket figyelembe kellett venni, mert az Nkt. nemcsak a közalkalmazotti jogviszonyban töltött időt, hanem a közalkalmazottak jogállásáról szóló törvény szerint a fizetési fokozat megállapításánál beszámítandó időt is beszámítani rendeli a fizetési kategóriába. A fizetési fokozat megállapításánál pedig nemcsak a Kjt., hanem а Kjt. felhatalmazása alapján kiadott, a közalkalmazottakról szóló 1992. évi XXXIII. törvény közoktatási intézményekben történő végrehajtásáról rendelkező 138/1992. (X. 8.) Korm. rendelet szabályait is figyelembe kell venni, amely lehetővé tette a várakozási idő csökkentést. Tehát lényegében, ha a korábbiakban nem történt téves besorolás a pedagógus esetében - tehát a Kjt. alapján jogszerűen sorolták be és előre - akkor valóban igaz, hogy a pedagógus előmeneteli rendszer szerinti fizetési kategória a korábbi fizetési fokozattal lesz azonos. A jogalkotói szándék sem irányult másra. Ezen eredeti jogalkotói szándék egyértelműsítését célozza az (1) bekezdésben foglalt rendelkezés.

Az előkészítő speciális szakiskola, mint jogintézmény fokozatosan kivezetésre kerül.

Az 57. §-hoz

А művészeti, szakmai szervezetek kérése a drámapedagógiai szakirányú továbbképzésben részt vett tanítók alapfokú művészetoktatásban történő részvételét teszi lehetővé a rendelkezés, mert jelen jogszabályi környezetben nem tudnak minden esetben megfelelő szakképzettségű oktató találni.

А 98. § (18) bekezdés szerinti szabály az intézményvezetői szakképzettség hiánya miatt vezető nélkül maradó intézmények esetére nyújt megoldási alternatívát.

Az 58. §-hoz

Többnyire szövegpontosító, koherenciát teremtő módosítások.

А szakszolgálati tevékenységek változásával a nevelési tanácsadás, amelyet eddig egyes egységes gyógypedagógiai, konduktív pedagógiai módszertani intézmények (a továbbiakban: EGYMI) elláttak (ellátnak) kettévált, a diagnosztikai rész tankerületi szintű szakértői bizottsági tevékenységként értelmezendő. A módosítás nélkül e feladatot is át kellene szervezni. A jelenleg EGYMI- n belül működő speciális szakiskolák és készségfejlesztő speciális szakiskolák nem tudnának tovább működni, mivel azok nem középiskolai, hanem a tágabb fogalom szerinti középfokú iskolai intézmények.

Az 59. §-hoz

Az előkészítő speciális szakiskola, mint jogintézmény fokozatosan kivezetésre kerül.

Egybehangzó szakértői - így különösen oktatási, szakképzési és fogyatékosüggyel kapcsolatos - álláspontok szerint indokolt, hogy az eddigi speciális szakiskola képzés alapjaiban alakuljon át. Az eddigi közismereti tartalmakat tartalmazó 9-10. évfolyam, majd az azt követő szakképzés helyébe a közismereti és szakképzési tartalmakat párhuzamosan oktató képzési forma lépett. Ennek értelmében az általános iskolai tanulmányokat két tanéves rész-szakképesítés vagy négy tanéves szakképesítés követi. (Enyhe értelmi fogyatékosok esetében ez egy előkészítő, felzárkóztató jellegű 9.E osztállyal egészül ki.) E koncepció már nem tartalmazza az előkészítő szakiskolákra jellemző tiszta közismereti tartalmú 9-10. évfolyamot. Ugyanakkor e tanévre már a tanulók felvétele megtörtént, így átmeneti szabályként, kifutó jelleggel kell a jogintézményt kivezetni.

A 60. §-hoz

Az elmúlt évek során mind a gyógypedagógus-, mind a konduktor-képzés több alkalommal átalakult. Változott egyrészt az oktatott szakok elnevezése, felépítése és tartalma, valamint egyetemi szintű/mesterfokozatú képzési formák is megjelentek. Ebből kifolyólag sokféle elnevezésű oklevél került kibocsátásra. Ezen módosítás célja, hogy az elmúlt évben kibocsátott (ugyanazon vagy hasonló szakképzettséget igazoló) oklevelek besorolás szempontjából történő vizsgálata során a munkáltatók egyértelmű szabályozással találkozzanak.

A 61-69. és 71. §-hoz

A Btk. 52. § (3) bekezdésében foglalt rendelkezés, miszerint „[A] nemi élet szabadsága és a nemi erkölcs elleni bűncselekmény elkövetője, ha a bűncselekményt tizennyolcadik életévét be nem töltött személy sérelmére követte el, eltiltható bármely olyan foglalkozás gyakorlásától vagy egyéb tevékenységtől, amelynek keretében tizennyolcadik életévét be nem töltött személy nevelését, felügyeletét, gondozását, gyógykezelését végzi, illetve ilyen személlyel egyéb hatalmi vagy befolyási viszonyban áll”, hatékony érvényesülését szolgálja és ezzel egyidejűleg a gyermek fokozott védelmét biztosítja, így a gyermekbarát igazságszolgáltatás jegyében megvalósuló jogalkotás fontos lépését jelenti.

A foglalkozástól eltiltás büntetés fenti rendelkezése kifejezett védelmet jelent a gyermekek számára abban a tekintetben, hogy a sérelmükre elkövetett nemi élet szabadsága és a nemi erkölcs elleni bűncselekmény elkövetője eltiltható legyen bármely olyan foglalkozás gyakorlásától vagy egyéb tevékenységtől, amelynek során a gyermek nevelését, felügyeletét, gondozását, gyógykezelését végzi, illetve ilyen személlyel egyéb hatalmi vagy befolyási viszonyban áll, értve ez alatt többek között a pedagógusokat, a gyermekvédelmi intézményekben bármilyen munkajogviszonyban foglalkoztatottakat. A foglalkozástól eltiltás e formája új jogintézmény, 2013. július 1-jétől hatályos.

A Btk. fent idézett 52. § (3) bekezdésében foglaltak hatékony végrehajtása érdekében jelentős társadalmi érdek fűződik ahhoz, hogy a tizennyolcadik életévét be nem töltött személy nevelését, felügyeletét, gondozását, gyógykezelését végző szervezet csak olyan személlyel létesíthessen munkaviszonyt, közalkalmazotti és közszolgálati jogviszonyt, aki kiskorúak sérelmére elkövethető bűncselekmények tekintetében hatósági erkölcsi bizonyítvánnyal igazolja, hogy nem szerepel ezen bűncselekmények valamelyike miatt a bűntettesek nyilvántartásában, nem áll ugyanezen bűncselekmények valamelyike elkövetésének megalapozott gyanúja miatt büntetőeljárás hatálya alatt, nem áll a Btk. 52. § (3) bekezdése szerinti foglalkozástól eltiltás hatálya alatt, és nem áll ugyanezen bűncselekmények elkövetése miatt kényszergyógykezelés alatt.

Ehhez szükséges korlátozni és szabályozni a foglalkoztatási feltételeket a Kttv. és az Mt. rendszerében is.

A 70. §-hoz

A módosítás összhangot teremt a jelen törvénnyel érintett jogszabályok és az Nftv. 24. § (5) bekezdése között.

Az Nftv. 25. § (4) bekezdése a megbízási jogviszony esetére rendelkezik az alkalmazhatóság feltételeiről. Az (5) bekezdés szól arról, hogy ezt miként kell igazolni a megbízási jogviszony létrejötte előtt és alatt. Míg a megbízási jogviszony fennállása alatt a rektor döntésétől függő, hogy a megbízottat felszólítja-e a munkavállalót feddhetetlensége igazolására, megbízási jogviszony létrejötte előtt akkor is feltétel az igazolás benyújtása, ha az előző megbízás lejárta óta egy nap telt el. Ez a szabályozás indokolatlan, bürokratizmusa számos megbízási szerződéssel dolgozót sújt a felsőoktatásban.

Az Nftv. 25. § (5a) bekezdésére irányuló kiegészítés megfogalmazása, arra irányul, hogy csak a felsőoktatási intézménnyel korábban már létesített és hat hónapon belül megszüntetett megbízási, vagy foglakoztatási jogviszony esetén értelmezhető az Nftv. 25. § (5a) bekezdésében bevezetett adminisztratív könnyítés.

Az Nftv. 39. § (4) és (5) bekezdése rendelkezik a felsőoktatási intézménybe történő jelentkezésről és a felsőoktatási információs rendszer működéséért felelős szerv által a rangsorolás során hozott besorolási döntésről. A felvételre jelentkező egy felvételi eljárásban kormányrendeletben meghatározott számú jelentkezést nyújthat be. Felsőoktatási szakképzésre, alapképzésre, mesterképzésre és osztatlan képzésre történő jelentkezés esetében a felvételről a felsőoktatási intézmény a jelentkezők teljesítménye, az adott intézményre megállapított maximális hallgatói létszám szakos hallgatói kapacitása, valamint a jelentkezők által összeállított jelentkezési sorrend figyelembevételével - a mesterképzés kivételével -országosan egységes rangsorolás alapján dönt. A rangsorolásról a felsőoktatási információs rendszer működéséért felelős szerv besorolási döntéssel gondoskodik. A törvény szerint az Nftv. kiegészül a rangsoroláshoz, a besoroláshoz kapcsolódó felvételi eljárást illetően az eljárás általános és jogorvoslati szabályaival.

A 72. §-hoz

A gyermekkorúak esetében a pártfogó felügyelethez hasonló jellegű eszközök alkalmazására, több terület szakemberei által lehetővé váló szorosabb ellenőrzésre és felügyeletre jelenleg nincs lehetőség a gyermekvédelemben, főként megfelelő szakértelem hiányában. Költséghatékony megoldás, ha ezt a PFSZ-nél meglévő szakértelmet - a gyermek- és fiatalkorúnak a bűnözői életpályáról való eltérítése érdekében - hasznosítjuk a védelembe vételi eljárásban. Ezáltal az elzárással sújtható szabálysértési jogi, tényállásszerű magatartást megvalósító gyermekkorúak esetében a védelembe vételi eljárás hangsúlyos szerepének megtartása mellett, a PFSZ közreműködő, támogató szerephez jut. Ennek érdekében szükséges, hogy a szabálysértési hatóság jelzéssel éljen a hatáskörrel rendelkező szerv felé (gyámhatóság), és kezdeményezze a védelembe vételt.

A szabálysértésekről, a szabálysértési eljárásról és a szabálysértési nyilvántartási rendszerről szóló 2012. évi II. törvény (a továbbiakban: Szabs. tv.) a 27. § (2) bekezdésében a fiatalkorúak esetében a felnőtt korúakhoz képest alacsonyabb összegben határozza meg a kiszabható legmagasabb pénzbírság és helyszíni bírság összegét. A Szabs. tv. 27. § (3) bekezdése alapján pedig csak a törvényes képviselő jelenlétében kerülhet sor a fiatalkorú helyszíni bírságolására. A gyakorlatban előfordulhat olyan eset, amikor a helyszíni bírság kiszabására hibásan kerül sor, azaz a helyszíni bírság összegét a maximum huszonötezer forintot meghaladó összegben állapítják meg, vagy a helyszíni bírságot a törvényes képviselő jelenléte nélkül szabják ki fiatalkorúval szemben. Ezen döntések esetén a kiszabott és tudomásul vett helyszíni bírság hivatalból, illetve kérelemre történő felülvizsgálatára nincs jogszabályi lehetőség, így a törvénysértő döntést nem lehet orvosolni. A fiatalkorúak vonatkozásában megállapított speciális jogszabályi rendelkezések maradéktalan érvényesülése érdekében indokolt volt a szabálysértési törvényben lehetőséget biztosítani az ilyen okból törvénysértő bírságok felülvizsgálatára.

Egyértelművé teszi a módosítás az egységes jogalkalmazás érdekében, hogy a fiatalkorúakkal szemben kiszabható pénz- vagy helyszíni bírság törvényi generális maximuma olyan átléphetetlen határérték, amelyet kormányrendeletben rögzített fix bírság mértéke sem haladhat meg. A 27. § (2a) bekezdés b) pontja pedig egyértelművé teszi, hogyha a kötelező bírságot előíró kormányrendelet magasabb összeget tartalmaz, mint a (2) bekezdés b) vagy c) pontja, akkor a törvény adta keretek között lehet kiszabni a pénz- vagy helyszíni bírságot.

Lehetővé teszi, hogy a Szabs. tv. 179/A. §-ában meghatározott életvitelszerű közterületi tartózkodás szabályainak megsértése szabálysértés elkövetése miatt indult eljárásban a fővárosi és megyei kormányhivatal járási hivatala eltérő illetékességével összefüggésben a kijelölt járási hivatal az eljárást az erre kijelölt hajléktalanszállón folytassa 1e.

А Büntető Törvénykönyvről szóló 2012. évi C. törvény hatálybalépéséhez kapcsolódó átmeneti rendelkezésekről és egyes törvények módosításáról 2012. évi CCXXIII. törvény 1. §-ával összefüggésben, a gyakorlatban felmerült jogértelmezési problémák megoldásaként rögzíti, hogy a Szabs. tv. 2. § (5) bekezdésére tekintet nélkül szabálysértésként kell elbírálni azokat a 2013. július 1-je előtt elkövetett cselekményeket, amelyek a Btk. alapján 2013. július 1-jét követően már nem bűncselekménynek, hanem szabálysértésnek minősülnek.

A 73-74. §-hoz

Szükséges szabályozni, hogy a Kttv. és az Mt. esetében a már fennálló jogviszonyok vonatkozásában mely esetekben kell alkalmazni az új törvény rendelkezéseit. Az új foglalkoztatási követelmények a fennálló jogviszonyokban az alkotmányossági követelményeknek megfelelően csak részben érvényesülnek (ha a törvény hatálybalépését követően indul büntetőeljárás a jogviszonyban álló személlyel kapcsolatban), teljes körűen csak a törvényi szabály hatálybalépésétől keletkező új jogviszonyokra alkalmazandók.

A 75-76. §-hoz

A Btk. 26. § (2) bekezdése szerint „az erős felindulásban elkövetett emberölés, a háromévi szabadságvesztésnél súlyosabban büntetendő szándékos súlyos testi sértés, az emberrablás, az emberkereskedelem, a személyi szabadság megsértése, illetve a nemi élet szabadsága és a nemi erkölcs elleni bűncselekmények esetében - ha a bűncselekmény elkövetésekor a sértett a tizennyolcadik életévét még nem töltötte be, és a bűncselekmény büntethetősége huszonharmadik életévének betöltése előtt elévülne - az elévülési idő meghosszabbodik e személy huszonharmadik életévének betöltéséig, vagy addig az időpontig, amikor a huszonharmadik életévét betöltötte volna.” Ez azt jelenti, hogy az elévülési idő az általános 5 év helyett gyermekek sérelmére történő elkövetés esetén akár 15 év is lehet, mivel az a sértett 23 éves koráig kitolódik, ezzel lehetőséget adva arra, hogy a sértett a nagykorúságának betöltését követően, akkor indítsa meg a büntetőeljárást, ha arra már felkészült.

Ezt a speciális elévülési időt a gyermekbarát igazságszolgáltatás megvalósulásához kapcsolódó egyes törvények módosításáról szóló 2012. évi LXII. törvény iktatta be 2012. június 29-i hatállyal az 1978. évi IV. törvénybe, vagyis a régi Btk.-ba.

A módosítás ezt a speciális elévülési időt tovább hosszabbítja meg. Eszerint nem az 5 éves általános elévülési idő hosszabbodik meg egységesen valamennyi, a Btk. 26. § (2) bekezdésében meghatározott bűncselekmény esetén a sértett 23 éves koráig, hanem az elévülési idő nyugvására kerül sor addig az időig, amíg a sértett nagykorúvá nem válik. Ezt követően kezdődik az elévülés, ami az elkövetett cselekmény büntetési tételéhez igazodik. Mindez pusztán a sértett „gondolkodási idejét” hosszabbítja meg.

А törvény - összhangban az illegális dohánykereskedelem visszaszorítására irányuló törekvésekkel - megváltoztatja a Büntető Törvénykönyv 398. §-ában szabályozott jövedékkel visszaélés elősegítése tényállás egyik minősített esetét. Már 5 kilogramm szárított dohánnyal, fermentált dohánnyal vagy vágott dohánnyal való visszaélés esetén meg kell állapítania minősítő körülményt. Ennek módosításnak egyik fő oka, hogy elszaporodott a nagy mennyiségű dohánytermékek illegális kereskedelme, és ezzel a gyermekek és az ifjúság egészségének védelme is, sokszorosan kiszolgáltatott helyzetbe került.

A 77. §-hoz

А büntetőeljárások időszerűségének javítása érdekében szükséges egyes törvények módosításáról szóló 2013. évi CXII. törvény szűkítette a Be.-ben а kiemelt jelentőségű ügyek körét. Ennek megfelelően módosítja a Büntető Törvénykönyvről szóló 2012. évi C. törvény hatálybalépéséhez kapcsolódó átmeneti rendelkezésekről és egyes törvények módosításáról szóló 2012. évi CCXXIII. törvény kiemelt jelentőségű ügyekre vonatkozó rendelkezését, illetve helyezi hatályon kívül a Be. 603/A. §-át (lásd a 27. §-t), ezzel megteremtve a koherenciát a Be. kiemelt jelentőségű ügyek eljárási szabályaival.

-----STARTING---POINT---VEGE---

A 78. §-hoz

A hatályba léptető rendelkezéseket tartalmazza.