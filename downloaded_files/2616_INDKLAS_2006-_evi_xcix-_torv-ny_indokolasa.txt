2006. évi XCIX. törvény indokolása

a Magyar Köztársaság 2005. évi költségvetésének végrehajtásáról

-----STARTING---POINT---ALTALANOS---

Általános indokolás

I. A kormányzat gazdaságpolitikájának fő vonásai 2005. évben

A 2005. évi makrogazdasági folyamatok azt igazolják, hogy a gazdasági növekedés szerkezete kedvező maradt. Bár az államháztartás ESA ’95 szerinti hiánya - nagyobb részt az Eurostatnak az autópálya-építés kialakított új konstrukciójáról hozott negatív döntése nyomán - magasabb lett a tervezettnél, az államháztartás keresletgeneráló szerepe nem vezetett a növekedési szerkezet kedvezőtlenné válásához, a növekedés húzóereje továbbra is az export és a beruházások maradtak.

A gazdaságpolitika fő céljai 2005-ben sem változtak: a megindult felzárkózási folyamat további folytatódása érdekében a gyors ütemű növekedés fenntartása kedvező szerkezetben, és ezzel párhuzamosan további lépések az egyensúlyi problémák mérséklésére.

2005-ben a külső konjunktúra a korábban vártnál lassabban, de fokozatosan, a második félévben - a magas olajárak és a globális egyensúlytalanságok ellenére - egyértelműen javult. A magyar gazdaság a javuló konjunktúrára érdemben tudott reagálni, a növekedési ütem negyedévről-negyedévre erősödött, és az év egészében 4,1%-ra emelkedett.

2005-ben az áruexport volumene 10,8%-kal nőtt. A magyar export növekedése évek óta meghaladja az exportpiacaink bővülését. Az exportunkban jelentős súllyal szereplő EU 15 országok - különösen Németország - mellett az elmúlt években nagymértékben emelkedett a gyorsan növekvő új EU-tagországok és az Unión kívüli európai országok felé irányuló kivitel. Ezáltal az exportpiacaink diverzifikálódtak.

Az áruimport volumene az első félévi alacsony bővülést követően a második félévben erőteljesebben nőtt; az év egészében a behozatal növekedése 6,5% volt. Az első félévi szerényebb import teljesítmény a 2004. évi uniós csatlakozás miatti magas bázisnak tulajdonítható.

Az áruforgalom hiánya 1,1 milliárd euróval kedvezőbb volt, mint 2004-ben, miközben a magyar cserearányok az energiahordozók áremelkedése miatt több mint 2%-kal romlottak.

A nemzetgazdasági beruházások volumene 2005 egészében 6,6%-kal emelkedett. Az éves növekedési ütem a vártnál alacsonyabb lett - az első háromnegyed évben még 8,5% volt -, mivel a beruházási dinamika a negyedik negyedévben átmenetileg megtorpant (3,1%).

A háztartások fogyasztásának az egyensúly szempontjából szükséges, GDP-nél mérsékeltebb dinamikája 2004 eleje óta stabilizálódott. 2005 egészében a fogyasztás növekedése 1,4% volt a reálkeresetek 6,3%-os és a kiskereskedelmi forgalom 5,5%-os reálnövekedése mellett, ugyanakkor a megtakarítások is számottevően növekedtek.

2005-ben - a személyi jövedelemadóról szóló 1995. évi CXVII. törvény (a továbbiakban: Szja törvény) változtatása miatt - a nemzetgazdasági nettó keresetek növekedési üteme magasabb volt, mint a bruttó kereseteké. A nemzetgazdaság egészében átlagosan 10,1%-kal emelkedtek a nettó keresetek, ami 3,6%-os inflációs ráta mellett 6,3%-os reálkereset növekedésnek felelt meg. Ezen belül a versenyszektorban 4,6%-kal, míg a költségvetési szférában - alapvetően a 13. havi bérkifizetés szabálymódosítása miatt - 9,7%-kal nőttek a reálbérek.

2005-ben - a 2004. évit meghaladó munkanélküliségi ráta (7,2%) ellenére - a régió országaiban mindenhol magasabb volt a munkanélküliség, mint Magyarországon. Az említett időszakban a foglalkoztatottak számának növekedési üteme (0,1%) elmaradt a várttól, elsősorban a közszféra létszámának mérséklődése miatt.

A fogyasztói árszint 2005-ben éves átlagban 3,6%-kal nőtt, decemberben az előző év azonos hónapjához viszonyítva 3,3%-os volt az inflációs ráta. Az ütem a tervezettnél és a konvergencia programban megjelöltnél is kisebb lett. Ilyen alacsony inflációs rátát Magyarországon az 1970-es évtized elején mértek. Mindez elsősorban a 2004 végén megindult erőteljes dezinflációs folyamatok eredménye. A termelő és kereskedelmi szegmensben egyaránt jelen volt az erős verseny inflációmoderáló hatása. A nemzetközi energiaár-alakulás inflációs hatása lassította, de nem törte meg a kedvező trendet, így az az év második felében is érvényesült.

A folyó fizetési mérleg hiánya 2005 egészében 6,4 milliárd euró, a GDP 7,3%-a volt; a 2004. évi hiányhoz képest 570 millió euró, a GDP arányában 1,3 százalékpont javulás következett be. A javulás annak köszönhető, hogy az áruforgalom hiányának csökkenése jelentősen túlkompenzálta a jövedelem-átutalások egyenlegrontó hatását.

Az ország külső finanszírozási igénye (a folyó fizetési mérleg és az EU-transzferek túlnyomó részét tartalmazó tőkemérleg együttes egyenlege) 2005 egészében már jelentősen, a GDP arányában 6,5% körüli értékre mérséklődött (2003: 8,7%, 2004: 8,3%). A finanszírozás szerkezete javult: a kedvezőbb profitkilátások miatt nőtt a nem adóssággeneráló (az ország külső adósságát nem növelő) finanszírozás.

A működőtőke beáramlás a privatizációs bevételekkel együtt elérte az 5,4 milliárd eurót, ami 1,6 milliárd euróval haladta meg a 2004. évit. Figyelembe véve a magyar rezidensek - regionális terjeszkedéssel összhangban történt - 1,1 milliárd eurós befektetéseit is, a nettó működőtőke beáramlás 4,3 milliárd eurót tett ki.

2005-ben összességében a monetáris kondíciók nem változtak számottevően. A reálkamat a korábban megszokott 3-4%-os sávban ingadozott. A Monetáris Tanács az irányadó kamatot több lépésben - összesen 3,5 százalékponttal - 6%-ra csökkentette, amely azonban így is a legmagasabb az EU-ban. Az év egészét tekintve a forint/euró árfolyam egy ±3%-os sávban ingadozott, az átlagos árfolyam 248 Ft/eurót tett ki. Ez az erős és stabil árfolyam jelentősen hozzájárult az infláció folyamatos lassulásához, az inflációs célnál mérsékeltebb infláció eléréséhez.

II. A 2005. évi költségvetési folyamatok értékelése

1. A kormányprogramban meghatározott célkitűzések, illetve fő prioritások

A gazdaság egyensúlyi helyzetének javítása, a reálgazdaságban megindult kedvező folyamatok megerősítésének követelménye együttesen szűk mozgásteret biztosított a kiadási többletek iránti igények kielégítésére. Mindezek megkövetelték, hogy a költségvetésben, az adó- és járulékrendszer változásában, a szociális ellátások alakításában a korábbiaknál erőteljesebben jelenjenek meg a kormányprogram alapvető gazdaság- és társadalompolitikai prioritásai.

A fenti elvek alapján a 2005. év legfontosabb társadalom- és fejlesztéspolitikai prioritásai a következők voltak:

- elsőbbséget élvezett a költségvetésben az uniós programokhoz szükséges finanszírozási eszközök biztosítása, továbbá

- az országos közúthálózat fejlesztése, ezen belül is a gyorsforgalmi úthálózat építése,

- a munkahelyteremtés, a foglalkoztatottság növelése az adó-és járulékszabályok változtatásával, a közterhek mérséklésével,

- a legrászorultabb rétegek támogatása, a 13. havi nyugdíj folyósításának 3 heti plusz ellátásának kiterjesztése, továbbá

- a gyermekeket nevelők támogatásának, valamint az otthonra vágyó fiatalok lakástámogatásának igazságosabbá tétele.

A 2005. évi költségvetés-politika a közpénzek hatékonyabb és célzottabb felhasználását, az állam által nyújtott szolgáltatások magasabb színvonalát, az igazságos közteherviselést és a szolidáris szociálpolitikát tűzte ki célul.

Ahhoz, hogy ezek a célkitűzések finanszírozhatók legyenek, a bevételek növelése mellett a kiadási oldalon bizonyos feladat-átsorolásokra volt szükség.

2. 2005. évi fiskális folyamatok alakulása

A 2005. évi költségvetésről szóló 2004. évi CXXXV. törvény (a továbbiakban: költségvetési törvény) az államháztartás pénzforgalmi hiányát 1054,5 milliárd forintban, azaz a GDP 4,7%-ában, határozta meg. Év közben a Magyar Köztársaság 2004. évi költségvetéséről és az államháztartás hároméves kereteiről szóló törvény végrehajtásáról szóló 2005. évi CXVIII. törvény alapján módosított előirányzat -1167,9 milliárd forintra változott a Munkaerőpiaci Alap támogatásának módosítása és az adósságátvállalások (pl. NA Rt. hiteltartozás átvállalásának törvényi feltételének megteremtése, Budai Várgondnokság Kht. tartozásának elengedése) következtében.

A deficit-cél betartása, a kockázatok kezelése érdekében számos, a korábbinál erőteljesebb garanciális szabály épült be a költségvetési és az államháztartási törvénybe. Ezek közül hatásában legjelentősebb a rendkívüli kockázatmérséklő tartalék képzése, illetve a költségvetési intézmények maradványtartási kötelezettségének előírása volt. Az általános- és céltartalék mellett - eredetileg a GDP 0,5%-ára tervezett - ún. államháztartási tartalék szolgált a bevételi oldalon jelentkező esetleges kockázatok kezelésére. A törvény értelmében ez a tartalék csak akkor lett volna felhasználható, ha a bevételek befolyása a várakozásoknak megfelelő. A kiadások túlfutásának megakadályozása érdekében a törvény előírta, hogy a költségvetési intézmények a 2005-re jóváhagyott kiadásaikat nem növelhetik az előző évekről megmaradt előirányzataik felhasználásával.

A Pénzügyminisztérium havonként aktualizált és felülvizsgált prognózisa számolt azzal, hogy szezonális tényezők hatására a hiány az év első felében gyorsan növekszik. Egyes kiadások nem az év során egyenletesen elosztva, hanem az év elején jelentkeztek (pl. törvény szerint járó egyhavi többletbér a közszférában, agrártámogatások kifizetése, autópálya kifizetések, stb.), emellett a kamatkiadások éven belüli megoszlása sem egyenletes. Az első félévben azonban az is világossá vált, hogy a főbb bevételek (áfa, szja, tb-járulék) várhatóan elmaradnak az előirányzattól. A bevételkiesés nagyrészt a bázishatás következménye, mivel a 2004. évi tényleges bevételek alacsonyabbak lettek a költségvetés tervezése során vártnál. Másrészt azonban a makrogazdasági folyamatok oldaláról a korábban prognosztizáltnál alacsonyabb infláció és a vártnál lassabban bővülő foglalkoztatottság is visszafogta a bevételek növekedését. A jövedéki adó bevételek elmaradásában a dohánytermékek legális forgalmának számítottnál kisebb növekedése játszott szerepet.

A bevételi elmaradások és a kiadási oldalon kirajzolódó kockázatok (magasabb nyugdíj és gyógyszerkiadások) ellensúlyozására a Kormány az év során több lépésben intézkedett a kiadások szűkítése és a bevételek növelése érdekében:

- Márciusban az eredetileg tervezettnél nagyobb, a GDP kb. 0,8%-ának megfelelő mértékben határozta meg a rendkívüli államháztartási tartalék mértékét, majd - figyelembe véve, hogy egyes területeken az automatikusan teljesülő kiadási előirányzatok túllépését várhatóan nem lehet elkerülni - júniusban a GDP 0,6%-ának megfelelő összeg végleges megtakarításáról döntött.

- A gyógyszerkiadások területén 2005. július 1-jétől a kiemelt (100%-os) támogatási csoportokban hatóanyag alapú fix támogatás került bevezetésre, és szigorodott a jogszabályellenes gyógyszerfelhasználás szankcionálása.

- Annak biztosítása érdekében, hogy a költségvetési intézmények kiadásai ne növekedjenek az előző évekről megmaradt előirányzatok felhasználása révén, augusztus elején kormányhatározatban írta elő az egyes költségvetési fejezetek idei maradványképzési kötelezettségét.

- A bevételek növeléséhez hozzájárult a társadalombiztosítási járulékalap szélesítése, a pénznyerő-automaták tételes adójának emelése, a dohánytermékek behozatalának szigorúbb ellenőrzése, és júliustól az EU-n kívülről származó termékbehozatal esetében a csatlakozástól alkalmazott önbevallásos rendszer helyett a korábbi, kivetéses áfa beszedés rendszerének visszaállítása. Ez utóbbi intézkedés ugyan elsősorban a pénzforgalmi bevételeket érintette, de a bevallási fegyelem növelésén keresztül az ESA hiányra is kedvező hatást gyakorolt.

- Emellett a Kormány az autópálya-építés új finanszírozási rendszerének kiterjesztésével, a korábban tervezettnél több szakasz magánberuházásként történő folytatásával is javítani kívánta a kormányzati szektor egyenlegét.

Évvégére az államháztartás hiánya pénzforgalmi szemléletben 1067,6 milliárd forint, a GDP 4,9%-a lett. A 2005. évi ESA’ 95 módszertan szerinti államháztartási hiány a magánnyugdíjpénztárak adataival korrigálva az előzetes tényadatok szerint a GDP 6,1%-a.

Az alrendszerek főbb pénzforgalmi adatai a következők:

 

 

 

 

 

 

 

 Milliárd forintban

 Index (%)

 

 2004. évi tény

 2005. évi eredeti előirányzat

 2005. évi CXVIII. tv. szerinti módosított előirányzat

 2005. évi tény

 tény/módo- sított előirányzat %

 Központi költségvetés egyenlege

 - 904,5

 - 699,7

 - 813,2

 - 547,8

 67,4

 bevétel:

 5 333,1

 5 883,2

 5 883,2

 6 456,7

 109,7

 kiadás:

 6 237,6

 6 582,9

 6 696,4

 7 004,5

 104,6

 Elkülönített állami pénzalapok egyenlege

 27,9

 18,4

 18,4

 30,4

 165,2

 bevétel:

 304,7

 345,1

 346,5

 341,6

 98,6

 kiadás:

 276,8

 326,7

 328,1

 311,2

 94,8

 Társadalombiztosítási alapok egyenlege

 - 423,9

 - 341,3

 - 341,3

 - 468,8

 137,4

 bevétel:

 2 726,9

 3 034,7

 3 034,8

 3 027,1

 99,7

 kiadás:

 3 150,8

 3 376,0

 376,1

 3 495,9

 103,5

 Helyi önkormányzatok

 - 16,5

 - 31,8

 - 31,8

 - 81,4

 256,0

 bevétel:

 2 673,5

 2 791,7

 2 791,7

 2 891,0

 103,6

 kiadás:

 2 690,0

 2 823,5

 2 823,5

 2 972,47

 105,3

 ÖSSZESEN:

 - 1317,0

 - 1 054,4

 - 1 167,9

 - 1 067,6

 91,4

 bevétel: 

 11 038,2

 12 054,7

 12 056,2

 12 716,4

 105,5

 kiadás:

 12 355,2

 13 109,1

 13 224,,

 13 784,0

 104,2

A központi költségvetés 2005. évi hiánya 547,8 milliárd forintban teljesült. A bevételi oldalon az előirányzatot meghaladóan alakultak többek között az egyszerűsített vállalkozói adóbefizetések, a bányajáradék- és az egyéb központosított bevételek, továbbá a regisztrációs adó bevételek. Ezen felül a költségvetési szervek és szakmai fejezeti kezelésű előirányzatok bevételei, a helyi önkormányzatok befizetései, az állami, kincstári vagyonnal kapcsolatos és az egyéb bevételek is jelentősen túllépték a törvényi előirányzatot. A kiadások közül az előirányzatnál magasabban teljesültek a lakástámogatások, a költségvetési szervek és fejezeti kezelésű előirányzatok kiadásai, az elkülönített állami pénzalapok támogatásai, valamint az adósságszolgálat, kamattérítés és a kormányzati rendkívüli és egyéb kiadások.

Az elkülönített állami pénzalapok 2005. évi 30,4 milliárd forintos többlete a Központi Nukleáris Pénzügyi Alap 19,5 milliárd forintos, a Kutatási és Technológiai Innovációs Alap 6,5 milliárd forintos, valamint a Munkaerőpiaci Alap 4,4 milliárd forintos többletéből alakult ki. A Wesselényi Miklós Ár- és Belvízvédelmi Kártalanítási Alapnál 54 millió forint, a Szülőföld Alapnál pedig 1 millió forint többlet jelentkezett. A tervtől magasabb szufficit elsősorban a Munkaerőpiaci és a Kutatási és Technológiai Innovációs Alap tervezettől alacsonyabb kiadásainak köszönhető.

A társadalombiztosítás pénzügyi alapjainak 2005. évi pénzforgalmi egyenlege -468,8 milliárd forint volt, mely a Nyugdíjbiztosítási Alap 93,5 milliárd forintos, valamint az Egészségbiztosítási Alap 375,3 milliárd forintos hiányából alakult ki. Az alrendszer tervezett és tényleges hiánya közötti eltérés döntő része, 119,9 milliárd forint, az előirányzottnál nagyobb kiadások, míg egy csekély rész 7,6 milliárd forint, a bevételek elmaradásának a következménye. A kiadási többlet alapvetően két előirányzat, a gyógyszertámogatások és a nyugellátások körében keletkezett.

A helyi önkormányzatok finanszírozási műveletek nélküli 2005. évi teljesítésének (2891,0 milliárd forintos bevételének és 2972,4 milliárd forintos kiadásának) egyenlege -81,4 milliárd forintot tett ki, mely a GDP 0,37%-a. A finanszírozási műveletek nélküli egyenleg alakulása mögött a folyó mérleg 107,6 milliárd forintos többlete és a felhalmozási mérleg bevételi és kiadási oldalai közötti -190 milliárd forintos különbsége húzódik meg. Ez azt mutatja, hogy a helyi önkormányzati szféra összességében a folyó bevételeinek többleteit - a fegyelmezett gazdálkodás eredményeként - fejlesztéseihez használta fel, melyben döntő szerepe volt a helyi adók növekedésének.

III. Az állami feladatellátás funkcionális bemutatása, változásának jellemzői

A kormányzati funkciók mérésére a Nemzetközi Valutaalap és az Európai Közösség egyaránt a „Classification of Functions of Government” (COFOG) szabványt alkalmazza. Ez olyan módszertani eszköz, amely összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét. A funkcionális osztályozást ezért alapvetően az államháztartás konszolidált pénzforgalmi adatainak bemutatására alkalmazzák, mégpedig elsősorban a kiadások osztályozására.

Az államháztartás konszolidált funkcionális kiadásait bemutató táblázatok az alábbi módszertani előírásokat vették figyelembe:

- az államháztartás szervezeteinek pénzforgalmi kiadásai a törvényi sorok funkcionális besorolását követik,

- a felsőfokú oktatás funkció tartalmazza az oktatási intézmények egészségügyi, valamint kutatási tevékenységét is,

- a konszolidálás az SNA/ESA módszertannak megfelelően a költségvetési szervek által fizetett munkáltatói TB járulékokra nem terjed ki.

Az államháztartás 2005. évi kiadásaira hatást gyakoroltak a gazdaságban végbemenő év közbeni változások. Mindezeket figyelembe véve pénzforgalomban 2005. évre vonatkozóan az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásainak aránya az összes kiadáson belül a 2004. évi 15,6%-hoz viszonyítva 14,9%-ra csökkent. Ezen belül az általános közösségi szolgáltatások elmaradtak az előző évitől elsősorban a pénzügyi és költségvetési tevékenységek és szolgáltatások funkcióban. Emellett viszont változatlan mértékben alakultak az alapkutatásokra, valamint a műszaki fejlesztésekre fordított összegek. A 2005. évben védelemre az államháztartás összes kiadásán belül 2,4%-ot fordítottak. A ráfordítások közül jelentős tétel volt a NATO tagsággal kapcsolatos kiadások alakulása.

A rendvédelem és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2005. évi államháztartási kiadások 4%-át tették ki.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2005-ben az államháztartás kiadásainak 61,5%-át fordították. Az oktatási tevékenységekre és szolgáltatásokra fordított összegek nominálisan növekedtek, a 2004. évihez képest a GDP 6,4%-ában alakultak.

Az egészségügy területén prioritásként kezelt célokra, valamint az intézmények működési feltételeinek biztosítására az államháztartási kiadások 10,2%-át fordította a költségvetés.

A társadalombiztosítási és jóléti funkción belül a költségvetés-politikában prioritásként is megjelölt nyugellátások aránya növekedett az előző évihez képest. Ezen felül a 2005. évben tovább növekedtek az egyéb szociális támogatásokra fordított összegek is. Ez utóbbi az összkiadások 2,7%-át tette ki.

A lakástámogatásokra, települési és közösségi tevékenységekre és szolgáltatásokra kifizetett összegek aránya az előző évihez képest növekedett 2005 folyamán, és az összkiadások 4,5%-át jelentette. A lakástámogatási rendszerben megvalósult szabályozás lehetőséget teremtett a legrászorultabbak lakáshoz jutásának elősegítésére, valamint a fiatal házasok és gyermekes családok jelentős mértékű támogatására.

A szórakoztató, kulturális és vallási tevékenységek funkcionális kiadásai az összkiadásokon belül 2,9%-ot képviseltek.

c) A gazdasági funkciók összességében a kiadások 13,4%-át tették ki. Ezen belül a közlekedési és távközlési tevékenységek és szolgáltatások funkciócsoportra fordított összegek aránya mintegy 1 százalékponttal emelkedett, mely a közúti közlekedési tevékenységek kiadásainak jelentős mértékű növekedésével függ össze.

A mező-, erdő-, hal- és vadgazdálkodásra fordított kiadások az összes kiadás 3,1%-át tették ki, annak ellenére, hogy az agrártámogatások jelentős részét közvetlenül az Európai Uniótól kapták meg a termelők. A környezetvédelemre fordított kiadások is meghaladták az előző évit, az összkiadások 1,5%-át tették ki.

d) Az államadósság kezelésével kapcsolatos kiadások a tárgyévben 8,1%-át tették ki az összes kiadásnak, ahol a 2004. évi 8,7%-hoz viszonyítva jelentős csökkenés figyelhető meg.

IV. Adó- és járulékpolitika

Az adó- és járulékrendszer 2005. évi módosításának meghatározó célja volt, hogy a közteherviselési rendszer is járuljon hozzá - az állami feladatokhoz szükséges bevételek biztosításának elsődleges funkcióján túl - a nemzetgazdaság kiemelt céljainak megvalósulásához, így a gazdaság teljesítőképességének fokozásához, a foglalkoztatás bővítéséhez, a megtakarítások és a befektetések ösztönzéséhez, az ország tőkevonzó és tőkemegtartó képességének erősítéséhez.

A személyi jövedelemadó területén a lakosság meghatározó részét érintő változtatások fő eleme az adóterhek mérséklése volt az adótábla kétkulcsossá történő átalakítása által, így 2005-ben 1,5 millió forint jövedelemig 18%, az e fölötti jövedelemrészre pedig 38% volt az adó mértéke. Ily módon megvalósult, hogy az átlagos, illetve az átlag alatti jövedelemmel rendelkezők adóterhelése számottevően csökkenjen.

A minimálbér adómentességét 2005-ben is az adójóváírás biztosította, a kiegészítő adójóváírás havi maximuma - 57 ezer forint minimálbér alapján - 1260 forint volt.

Az arányosság, igazságosság és semlegesség elvét erősítette a tőke és munkajövedelmek adóterheinek harmonizációja. Ennek érdekében a különadózó jövedelmek adókulcsa 20%-ról 25%-ra emelkedett.

Az adókedvezmények közül egyetlen jogcím sem szűnt meg a 2005. évben, azonban néhány adókedvezmény igénybevétele korlátozásra került. A korlátozás alapján az igénybe vehető adókedvezmények együttes összege is korlátozottá vált, és egy meghatározott jövedelemszint felett e korlátozott kedvezményt is csak csökkenő mértékben lehetett igénybe venni, illetve e felett adókedvezmény pedig egyáltalán nem volt érvényesíthető. Az elszámolható kedvezmények teljes összegére előírt jövedelemfüggő felső korlát mérsékelte, illetőleg kizárta a magasabb jövedelemmel rendelkezők igénybevételi lehetőségeit, igazságosabbá téve így az adókedvezmények rendszerét.

A társasági adóban a kis- és középvállalkozásoknál a foglalkoztatás elősegítését szolgálta a munkahelyteremtő beruházásaikhoz igényelhető fejlesztési adókedvezmény feltételeként a korábbi szabályoknál kedvezőbb, a vállalkozás méretétől függő, létszám-növelési feltétel meghatározása.

A K+F tevékenységet szolgáló beruházás esetén, a fejlesztési adókedvezmény engedélyezéséhez előírt beruházási értékhatár 100 millió forintra csökkent a jelenlegi 1 milliárd forintról, és ezzel egyidejűleg a 100 fő, illetve hátrányos térségben 50 fő létszám-növelési feltétel megszűntetése az innovatív beruházásokhoz teremtett kedvezőbb környezetet.

A legfeljebb 5 főt foglalkoztató mikro-vállalkozások számára a foglalkoztatást új társasági adóalap-csökkentő kedvezmény is segítette a 2005. évben (ugyanez a kedvezmény a személyi jövedelemadózás szabályainak megfelelően vonatkozott az egyéni vállalkozókra is). A létszám minden egy fővel történő növelése esetén a minimálbér éves összegével csökkenthető volt a társasági adóalap.

A kutatási és információ-technológiai vállalkozások számára a legnagyobb segítség az élőmunka-terhek csökkentése volt. Ennek érdekében a kutatási, valamint a szoftverfejlesztési tevékenységet folytató munkavállalók bérének 10%-a a társasági adóból 4 év alatt egyenlő részletekben adókedvezményként vehető igénybe a 2005. évtől.

A vállalkozások (ideértve az egyéni vállalkozókat is) potenciális beruházási lehetőségét javította a helyi iparűzési adó 25%-a helyett 50%-ának levonhatóvá tétele a társasági adóalapból, továbbá a 2005-től beszerzett, előállított új gépekre, berendezésekre és a kísérleti fejlesztésre 50%-os értékcsökkenési leírás fenntartása, hasonlóan a 2003-2004. évben alkalmazható szabályhoz.

Az általános forgalmi adórendszer 2005. évi változását főként az európai uniós jogharmonizációval összefüggő módosítások, a versenyképesség fokozása és a meglévő szabályozás egyszerűsítése, pontosítása jellemezte. Az uniós jogharmonizációs kötelezettségből fakadó változás volt, hogy a termelő és szolgáltató, valamint a szolgáltatók közötti jogviszonyban korábban szolgáltatásként kezelt gázellátás, áramszolgáltatás a módosítás értelmében termékértékesítésként viselkedik. Emellett kisebb pontosítások történtek a vevői készlet, a befektetési célú arany és a sportlétesítmények bérbeadásával kapcsolatban. A csoportos áfa-alanyiság választhatósági feltételeinek enyhítése, valamint az áfa levonás tiltásának megszűnése bizonyos területeken (például a parkolási és úthasználati díj a nagyobb tömegű gépjárművek esetén) fokozta a versenyképességet. Leszűkült a tényleges használat elvének alkalmazási köre, ami a kutatás-fejlesztési szolgáltatásokat ösztönözte. Ezen felül a szabályozásban több területen pontosítás és egyszerűsítés történt (például kompenzációs felár, a szolgáltatások teljesítési helye, ISPA/Kohéziós támogatásból való beszerzések). Jelentősebb változás volt, hogy a 2005. évben - az előző évtől eltérően - a regisztrációs adó áfa alapot képez.

A jövedéki szabályozásban csak kisebb korrekciókra, kiegészítésekre került sor. Ezek a módosítások érintették az uniós belpiaci forgalomra kialakított szabályozást. Így például lehetővé vált, hogy a jövedéki termékek az adómentes felhasználók részére a tagállamokból bejegyzett kereskedőkön keresztül is az importtal azonos feltételek mellett legyenek behozhatok. Környezetvédelmi szempontokat juttatott érvényre az a változtatás, amely szerint 2005. július 1-jétől a 10 ppm-nél nagyobb kéntartalmú üzemanyagokra magasabb adómérték került előírásra, amelynek hatására a rosszabb minőségű üzemanyagok várhatóan kiszorulnak a piacról, forgalmazásuk megszűnik. A jövedékiadó-mértékek bevételi célzatú emelésére a 2005. évben nem került sor. A cigarettára és a finomra vágott fogyasztási dohányra valorizált, illetve újraszámolt adóminimum érvényesítése annak érdekében volt szükséges, hogy az adóminimum kifejthesse hatását, kellő védelmet nyújtson az alulról irányuló árversennyel szemben.

A regisztrációs adó szabályozásában 2005. január 1-jén hatályba lépett konstrukcionális változtatás értelmében az adókötelezettséget nem az érintett gépjárművek első belföldi forgalomba helyezése keletkezteti, hanem az a tény, hogy az érintett termékkör forgalomba hozatali céllal érkezett hazánkba. Megszűnt az adóelőleg fizetés bonyolult rendszere. Az adó alanya is megváltozott, az adófizetési kötelezettség pedig az áfa fizetési kötelezettség keletkezéséhez kötődik, és annak alapját képezi. Az adótáblát tekintve a 2005. évtől az adótételek 5%-os valorizációjára került sor. A 2005. évtől a motorkerékpárokkal bővült az adóköteles termékkör.

Az Európai Unióhoz történő csatlakozást követően a közösségi vámjog végrehajtása területén a gyakorlatban olyan problémák is felmerültek, amelyeknek rendezése csak jogszabályi úton történhet meg, ezt tartalmazta a vámtörvény módosítása.

A helyi iparűzési adóban új foglalkoztatást ösztönző adóalap-kedvezmény került bevezetésre. Erre minden vállalkozás jogosulttá vált, ha az általuk foglalkoztatottak éves átlagos létszáma növekedett. Az adóalap-kedvezmény mértéke minden fő létszámnövekmény után 1 millió forint.

A vagyonszerzési illetékekre vonatkozó módosítást elsősorban az igazságosabb közteherviselés megteremtése iránti igény motiválta. Ennek érdekében a takarékbetét adómentességének fenntartása mellett megszűnt az értékpapír ajándékozási, öröklési illeték alóli mentessége, és az ajándékozás esetében az üzletrész, vagyoni betét illetékmentessége.

A pályakezdő fiatalok elhelyezkedését, valamint a munkaerőpiacon hátrányos helyzetben lévő munkavállalók foglalkoztatását a társadalombiztosítási járulék-teher célzott csökkentése szolgálta. A kedvezmény a fiatalokra, a gyermeket vállaló anyákra, a GYES, GYET, GYED és ápolási díj lejárata után munkát vállaló személyekre és az 50 év feletti tartósan munkanélküli személyre terjedt ki. A foglalkoztatók ezen munkavállalóik után a megfizetett járulékok egy részét a Munkaerőpiaci Alapból - 9 hónap időtartamra - igényelhették vissza.

Az élőmunka terhek csökkenetését és egyben a foglalkoztatási feltételek javítását is szolgálta a tételes egészségügyi hozzájárulás havi összegének csökkentése valamennyi munkavállaló foglalkoztatójára kiterjedően 2005. novemberétől 1950 Ft/hó/fő összegben.

A minden foglalkoztatóra kiterjedő általános csökkentés mellett 2005. január 1-jétől a részmunkaidős foglalkoztatáshoz kapcsolódó arányos tételes egészségügyi hozzájárulás is mérsékelte a foglalkoztatói terheket.

Foglalkoztatás-ösztönző hatású és egyben a gyermekes családok helyzetét is javította a részmunkaidős munkavállalás lehetőségének kiterjesztése, amellyel lehetővé vált már a gyermek egy éves kora után a GYES melletti munkavállalás.

Az adóigazgatásban 2005. január 1-jétől a tízezer legnagyobb adózó köteles minden adóbevallási és adatszolgáltatási kötelezettségét elektronikus úton teljesíteni az adóhatóság által ingyenesen biztosított chip-kártyás elektronikus aláírással. Az adóhatóság 2005-től rendeleti szabályozás alapján a kiemelt adózói kör számára elektronikus szolgáltatást is biztosított, pl. folyószámla-lekérdezés, adóigazolás kiállítása, stb.

Az adóhatóság által nyilvántartott, és az adózók által bejelentendő adatok száma mérséklődött, pl. megszűnt a bankszámla-nyitásra kötelezett adózók számlaszám-bejelentési kötelezettsége, lehetővé vált az ügyvédek és a szabadalmi ügyvivők, valamint a közjegyzők számára, hogy tevékenységük szünetelése alatt mentesüljenek az adminisztrációs kötelezettségeik teljesítése alól.

V. A központi költségvetés 2005. évi előirányzatai

1. Bevételi előirányzatok

1.1. Gazdálkodó szervezetek befizetései

A 2005. évi költségvetési előirányzat a társasági adó címén 467,8 milliárd forint bevétellel számolt. A tervezettel szemben a tényleges adóbevétel 430,1 milliárd forint (éves szinten a bruttó befizetés 514,3 milliárd forint, míg az azt csökkentő kiutalás 84,2 milliárd forint) lett, amely 37,8 milliárd forinttal, 8,1%-kal kevesebb az előirányzatnál. Ebben elsődleges szerepet játszott az adózók részére kiutalt jelentős összeg (a 84,2 milliárd forintos 2005. évi kiutalás 21 milliárd forinttal, 33,2%-kal meghaladta a 2004. évben kiutalt összeget), amely összefüggésben volt azzal, hogy a társaságiadó-kulcs 2004. évben megvalósított 2 százalékpontos csökkentésének pénzforgalmi hatása jelentős részben (visszaigénylés formájában) a 2005. évben jelentkezett. A központi költségvetésnek az előző esztendőhöz képest 2005-ben 18,7 milliárd forinttal, 4,2%-kal kevesebb bevétele származott a társasági adóból. Az adóterhelés egy makroszintű mutatója, a GDP-arányos adóbevétel a 2004. évi 2,2%-ról a 2005. évben 2%-ra csökkent. A társasági adóelőleg-fizetés és -feltöltés rendjéből fakadóan a decemberi befizetés 2005-ben is kiemelkedő volt, ekkor 161,4 milliárd forint került átutalásra a központi költségvetésbe. Megjegyzendő, hogy az év utolsó hónapjában realizált bevétel aránya a 2004. évi 36%-ról 2005-ben 37,5%-ra emelkedett.

A 2005. évtől a hitelintézeteknek és a pénzügyi vállalkozásoknak különadót kell fizetniük az általuk elért kamatkülönbözet (6%-os adómértékkel) vagy - választásuk esetén - az adózás előtti eredményük (8%-os adómérték szerint) után. A 2005. évre vonatkozó költségvetés a hitelintézetek és pénzügyi vállalkozások különadója címén 37,8 milliárd forintnyi bevételt irányzott elő. A tényleges bevétel 35,6 milliárd forint lett, így az adózók az előirányzatnál 2,2 milliárd forinttal, 5,9%-kal kevesebb különadót fizettek a központi költségvetésbe. Az elmaradást az okozta, hogy több adózó - a törvényben biztosított választási lehetőséggel élve - a kisebb adóterheléssel járó adóalap után fizette a különadót.

A 2005. évre vonatkozó költségvetés az egyszerűsített vállalkozói adó (eva) címén 75,3 milliárd forintnyi bevételt irányzott elő. A tényleges bevétel 91,4 milliárd forint lett, így az eva alanyai az előirányzatnál 16,1 milliárd forinttal, 21,3%-kal több evát fizettek a központi költségvetésbe. A törvényi előirányzatnál több adóbevétel kialakulását eredményező tényezők között döntő szerepet játszott, hogy 2004 és 2005 között az eva-alanyi kör mintegy 15 ezer vállalkozással bővült, miközben a tervezés az adóalanyok számának érdemi növekedésével nem számolt. Az evából származó költségvetési bevétel az előző évhez viszonyítva 2005-ben 24,4 milliárd forinttal, illetőleg 36,4%-kal emelkedett. A GDP-arányos pénzforgalmi eva-bevétel 2004 és 2005 között 0,33%-ról 0,42%-ra növekedett.

Az energia adó 2004. év elejétől az uniós szabályozással harmonizáltan került bevezetésre a villamos energiára és a földgázra. A 2005. évi szabályozás alapján a visszaigénylési lehetőségek némileg bővültek, azonban a bevételeket ez nem érintette kedvezőtlenül, ugyanis a 2005. évben az energia adó bevétele - a 23 milliárd forint befizetés és a 10,3 milliárd forintos visszautalás egyenlegeként - 12,7 milliárd forint lett, 1,8 milliárd forinttal növekedett az előző évhez képest. Az előirányzat 19%-kal túlteljesült.

A környezetterhelési díj jelentős mértékben elmaradt a tervezett 9 milliárd forinttól, az éves előirányzat 35,1%-a teljesült. A havi, illetve negyedévi adatok is jelezték, hogy jelentősen alacsonyabbak a befizetésként figyelembe vehető adatok. Emellett a visszatérítés mértéke is meghaladta az előzetes várakozásokat, vagyis több környezetszennyezést csökkentő beruházást kezdtek meg az érintett vállalatok. A befizetés összege közel 4,6 milliárd forint volt, amelyből 1,4 milliárd forint visszatérítés történt, így a pénzforgalmi bevétel 3,2 milliárd forint lett.

Bányajáradék címén a 2005. évben 23,8 milliárd forint bevétele keletkezett a költségvetésnek. Az év során a 20,1 milliárd forintos éves előirányzat 3,7 milliárd forinttal, közel 20%-kal túlteljesült. A bányajáradék mintegy 90%-a a kőolaj és a földgáz kitermeléséből származik. A jelentős növekedés elsősorban az energiahordozók piacán bekövetkezett áremelkedés következménye, de nem elhanyagolható a növekedésben a beruházási piac, különösen a felgyorsult autópálya építés kapcsán az egyéb ásványbányászat befizetéseinek szerepe sem.

A központi költségvetés 2005. évi játékadó-bevétele 66,4 milliárd forint volt, amely az előirányzatot 3,3%-kal, az egy évvel ezelőtti teljesítést pedig mintegy 10%-kal haladta meg. A bevétel növekedés oka elsősorban az állami játékszervező által szervezett játékok árának növelése.

Az egyéb befizetések jogcímen 2005-ben 21,2 milliárd forint volt a bevétel. Ez a teljesítés ugyan 1,6%-kal, 0,3 milliárd forinttal elmarad az előirányzattól, és 2,4 milliárd forinttal az előző év hasonló időszakában realizált összegtől, ami alapvetően az év eleji áfa visszautalások késedelmi kamat fizetésével hozható összefüggésbe. A bevételből 8,4 milliárd forintot az APEH által beszedett késedelmi pótlék, 10,3 milliárd forintot az APEH bírság és önellenőrzési pótlék, 2,3 milliárd forintot a VPOP által beszedett bírság és pótlék, illetőleg 81 millió forintot az egyéb kötelezettségek tettek ki.

A költségvetési törvény 13. § (1) bekezdése tételesen felsorolt bevételek (adó- és adójellegű bevételek, korábban nyújtott támogatások visszatérülése) a központi költségvetés központosított bevételeit képezték. Ezen bevételek a központi költségvetés mérlegében az egyéb központosított bevételek mérlegsoron jelentek meg. Az egyéb központosított bevételek között 2005-ben összesen 165,1 milliárd forint folyt be, amely több mint másfélszerese az előirányzatnak. A különbözetet szinte teljes egészében az állami tulajdonban lévő párnagáz tulajdonjoga átruházásának ellenértékeként a MOL Rt. által a lakossági földgáz árkompenzáció fedezetét biztosító energiagazdálkodási célelőirányzatba decemberben egy összegben befizetett 60 milliárd forintos bányajáradék magyarázza.

1.2. Fogyasztáshoz kapcsolt adók

A 2005. év során általános forgalmi adóból 1785,3 milliárd forint bevétele keletkezett a költségvetésnek. Ez a 2048 milliárd forintos előirányzat 87,2%-os teljesítésének felel meg. A költségvetés áfa bevétele 2005. évben 3,3%-kal, 57,6 milliárd forinttal emelkedett az előző évhez képest. A nettó áfa egyenleg a 3068,1 milliárd forintos bruttó befizetés (ebből 182 milliárd forint a VPOP által az import- és dohánytermékek után beszedett áfa bevétel), valamint az 1282,8 milliárd forintnyi visszautalások eredőjeként adódik. Az áfa bevételek 2005. évi mérsékelt ütemű növekedése több tényező komplex hatásának tulajdonítható. A bruttó befizetés összege az év során folyamatosan nőtt, amely összhangban volt az év második felére felgyorsult konjunkturális növekedéssel. A kiutalások alakulása ugyanakkor hullámzó volt, hiszen az uniós adószámmal rendelkezők fokozottabb ellenőrzése miatt jelentős kiutalás húzódott át 2005. I-II. negyedévére.

2005. évben a nemzetközi összehasonlításban magasnak tekinthető gazdasági növekedés folytatódott, bár a növekedés üteme az előző évinél kissé mérsékeltebb volt. A gazdasági fejlődés hajtómotorja továbbra is az áfa bevételeket csökkentő, illetve a kiutalásokat növelő export- és beruházási-teljesítmény emelkedése volt. A fogyasztás lassabban nőtt, mint a bruttó hazai termék, ami szintén hozzájárult a forgalmi adóbevételek mérsékeltebb ütemű emelkedéséhez. A bruttó áfa befizetések növekedése a kiskereskedelmi forgalom folyóáras bővülésével összhangban állt. A fogyasztói árak emelkedése a korábbi éveknél és a várakozásokhoz képest is alacsonyabb volt, ami az áfa bevételekre mérséklőleg hatott. Ezt a hatást némiképp tompította a reálkeresetek növekedése.

Jövedéki adóból a 2005. évben realizált 670,7 milliárd forintos bevétel 19,1 milliárd forinttal lépi túl a tavalyi évi teljesítést, az éves előirányzattól azonban 1,6 milliárd forinttal elmarad. A jövedékiadó-köteles termékek körében a bevétel döntő részét - közel kétharmadát - az üzemanyagok termékcsoportjában keletkezett 427,2 milliárd forintos befizetés tette ki, mely majdnem 25 milliárd forinttal haladja meg az előző évi teljesítést. Számottevő, mintegy 10 milliárd forintos bevételcsökkenés tapasztalható viszont a dohányipari termékek csoportjában, ahol az idén csak 173,2 milliárd forint bevétel realizálódott. Ez összefügg az illegális forgalom térhódítása miatt egyre inkább tapasztalható forgalom-mérséklődéssel, valamint a piacon érvényesülő árverseny miatti átlagár csökkenéssel egyaránt. Az egyéb termékek - az elmúlt időszakit közel 2 milliárd forinttal túllépő - 68,9 milliárd forintos bevétele mellett az idén 0,2 milliárd forinttal kevesebb, 1,4 milliárd forintnyi a szőlőbor utáni jövedéki adó. Az előző évhez képest némileg módosult a bevételek szerkezete, 2%-kal nőtt az üzemanyagok és 2,2%-kal csökkent a dohánytermékek utáni bevételek aránya. Említést érdemel, hogy a nemzeti bevételek biztosítása érdekében a Vám és Pénzügyőrség és az APEH - különösen az év második felében összehangolt intézkedéseket tettek.

A regisztrációs adóból a 2005. évben 68,3 milliárd forint bevétele származott a költségvetésnek. Az adóbevétel a 62,3 milliárd forintos éves előirányzatot 6 milliárd forinttal, közel 10%-kal haladta meg. A regisztrációs adóbevétel vártnál magasabb teljesülése főként a 2006. évi szabályozó-változások okán előrehozott gépjármű vásárlások év végén tapasztalt jelentősebb fellendülésével magyarázható.

1.3. A lakosság befizetései

A 2005. évre vonatkozó költségvetés előirányzatként 1477,4 milliárd forint államháztartási szintű pénzforgalmi személyi jövedelemadó-bevétellel számolt, amelyből a központi költségvetést megillető bevétel 1011,8 milliárd forintot képviselt, míg a helyi önkormányzatok részesedése 465,6 milliárd forint volt.

A személyi jövedelemadóból pénzforgalmilag ténylegesen befolyt államháztartási bevétel 1437,8 milliárd forint volt (az 1516,7 milliárd forintos bruttó befizetést 78,9 milliárd forintnyi kiutalás csökkentette), amelyből a központi költségvetést megillető befizetés 997,9 milliárd forint, míg a helyi önkormányzatok részesedése 439,9 milliárd forint volt. Államháztartási szinten a teljesítés az előirányzathoz képest 39,6 milliárd forintnyi, 2,7%-os elmaradást mutat.

A tervezettnél kevesebb adóbevétel alapvetően arra vezethető vissza, hogy a 2005. évi költségvetés tervezésénél figyelembe vett, 2004. évi várható bevételtől elmaradt a tényleges adóbevétel, így ez bázishatásként csökkentette a 2005. évi teljesítést is.

A 2005. évben realizált személyi jövedelemadó-bevétel az államháztartás szintjén 77,4 milliárd forinttal, 5,7%-kal volt több a 2004. évi bevételnél. Ez a növekedés meghaladta a 2005. évi 3,6%-os infláció mértékét, ebből adódóan 2005-ben az államháztartás személyi jövedelemadóból származó bevétele reálértéken növekedett. A realizált személyi jövedelemadó-bevétel/GDP hányados 2004 és 2005 között 6,7%-ról 6,6%-ra csökkent, amely az elvonás mérséklődését jelenti.

Adóbefizetések címen a központi költségvetésben a bérfőzési szeszadóból származó bevétel szerepel, amely 2005. évre 3,4 milliárd forintban teljesült. Ez az összeg némiképp elmarad a 3,5 milliárd forintos előirányzattól, és jelentősen, 1,9 milliárd forinttal az előző évi teljesítés alatt marad. A bérfőzési szeszadó mértéke - az előző évi 21%-os emelést követően - a 2005. évben nem változott, de a bevételekre negatívan hatott a kedvezőtlen gyümölcstermés is.

Az illetékbefizetések központi költségvetésbe befolyó 2005. évi összege 111,8 milliárd forintot tett ki, amely a tavalyi év azonos időszakához képest 11,7%-os, az éves előirányzathoz viszonyítva pedig 14,5%-os növekedést mutat. A befizetések szerkezetét tekintve öröklési illetékből 28,5%-kal, ajándékozási illetékből 5,8%-kal, visszterhes ingatlanátruházási illetékből 0,6%-kal, visszterhes gépjármű átruházásából adódóan 4,6%-kal, eljárási illetékből pedig 29,9%-kal lett magasabb a 2005. évi bevétel az előző évhez képest.

1.4. A költségvetési szervek és fejezeti kezelésű előirányzatok bevételei

1.4.1. A költségvetési szervek és a szakmai fejezeti kezelésű előirányzatok saját bevételei

A fejezetek - a központi beruházások, a központi költségvetési szervek és a szakmai fejezeti kezelésű előirányzatok együtt - 2005. évben 1009,3 milliárd forint nem költségvetési támogatásként kezelt bevételt értek el; az eredeti előirányzat 297,9 milliárd forinttal (41,9%-kal) túlteljesült.

Az előző évben realizált 748,1 milliárd forint saját bevételhez képest így összesen 261,2 milliárd forinttal több folyt be az államkasszába. A 2005/2004 éves 34,9%-os növekedési ütem igen jelentős az előző éves változásokhoz viszonyítva (2004/2003 évben 23,5%, míg 2003/2002 évben 3,7% volt a növekedés mértéke).

A központi beruházási, költségvetési szervi, szakmai fejezeti kezelésű előirányzatok bevételeinek 2004-2005. évi alakulását a mellékletek között szereplő táblázat mutatja be.

A működési bevételek legnagyobb hányadát jellemzően az alaptevékenység bevételei képezik; ez az arány 2005. évben 49,5% volt. A 145,9 milliárd forint összegű, alaptevékenységhez közvetlenül kapcsolódó bevételek az összes saját bevétel 14,5%-át tették ki. A 2004. évi 120,7 milliárd forint teljesítéshez viszonyítva ez 25,2 milliárd forint (20,9%-os) növekedést, a 156,5 milliárd forint eredeti előirányzathoz képest azonban 10,6 milliárd forint (6,8%-os) lemaradást jelent. Az évek óta hasonló teljesítési arány visszavezethető arra a szabályozásra, mely szerint az intézmények e bevételek előirányzatot meghaladó többletének 50%-át használhatják fel, a másik 50% a központi költségvetést illeti meg. Ezen előírásból adódóan az intézmények a pontosabb tervezésben (esetlegesen felültervezésben) érdekeltek.

Az alaptevékenységgel összefüggő egyéb bevételek (állami feladatok ellátása során létrehozott áru- és készletértékesítés bevétele, az alaptevékenység körében végzett szolgáltatások, valamint a nyereség nélkül továbbszámlázott szolgáltatások ellenértéke) összege 96,9 milliárd forint, mely a 2004. évi 98,6 milliárd forint teljesítéstől 1,7 milliárd forinttal (1,7%-kal) elmarad, azonban a tervezett előirányzatot 1,9 milliárd forinttal (2,0%-kal) meghaladja. E bevételi forma a működési bevételek 32,9%-át, ugyanakkor az összes saját bevétel 9,6%-át tette ki; a 2004. évi arányokhoz képest közel 4%-os visszaesés tapasztalható (36,7% és 13,3%).

Az egyéb bevételek (intézmények egyéb sajátos bevételei, valamint vállalkozási bevételek) a 2004. éves 28,2 milliárd forintos teljesítést 0,6 milliárd forinttal (2,0%-kal), az eredetileg tervezett összeget 8,2 milliárd forinttal (39,6%-kal) meghaladták. A 28,8 milliárd forint összes egyéb bevételből az intézményi bevételek rész 21,4 milliárd forint volt, mely túlnyomórészt helyiségek tartós, illetve eseti bérbeadásából származott. A vállalkozási tevékenység bevételei (7,4 milliárd forint teljesítés a 5,1 milliárd forint tervezettel szemben) között kizárólag az ahhoz kapcsolódó áruértékesítés és szolgáltatás bevételei jelennek meg. A többi bevétel a jellegének megfelelő soron szerepel, ld. a „vállalkozási tevékenység alakulása” című részt.

Az általános forgalmi adó bevétel, illetve visszatérülés címén befolyt 22,6 milliárd forint 7 milliárd forinttal meghaladta a tervezett összeget, valamint 2 milliárd forinttal az előző évi teljesítést.

Az előző évekhez képest alacsonyabb kamatbevétel került elszámolásra 0,3 milliárd forint összegben; 2004-ben 0,7 milliárd forint, 2003-ban 0,6 milliárd forint folyt be azonos jogcímen.

A felhalmozási és tőkejellegű bevételeknél a 2005-ben realizált 15,9 milliárd forint egyaránt meghaladja az előző éves teljesítést és az eredeti előirányzatot (7,8, illetve 11,5 milliárd forinttal). Ezen belül a tárgyi eszközök és immateriális javak értékesítéséből 12,1 milliárd forint (ebből ingatlanértékesítés 9,6 milliárd forint) származott, a tervezett 3,3 milliárd forinttal (ebből ingatlanértékesítés 1,9 milliárd forint) szemben. A pénzügyi befektetések bevételei tekintetében 1,7 milliárd forint volt az osztalék és hozambevétel, és 1,0 milliárd forint a nem tervezett részvény, részesedés értékesítésből befolyt összeg. Az állami készletek, tartalékok értékesítéséből további 1,1 milliárd forint folyt be a tervezett összegnek megfelelően.

A támogatások, kiegészítések és véglegesen átvett pénzeszközök előirányzatán belül az átvett pénzeszközök jogcímen elért bevétel az összes saját bevétel 68,9%-át teszi ki (előző évben ugyanez az arány 62,2% volt), összege 695,3 milliárd forint. Ez a tervezett előirányzatot 276,8 milliárd forinttal (66,1%-kal) haladja meg. E bevétel döntően (65,4%-ban) államháztartáson belülről átvett pénzeszköz, ezen belül is a legnagyobb részt a társadalombiztosítás pénzügyi alapjaiból, valamint a központi költségvetési szervtől átvett pénzeszköz teszi ki, 173,7, illetve 146,5 milliárd forint összegekben. Ezek az adatok a 2004. éves összegekhez képest 16 milliárd forint (10,2%), illetve 27,1 milliárd forint (22,7%) növekedést mutatnak. Az elkülönített állami pénzalapokból származó bevétel 1,4 milliárd forinttal alacsonyabb a 2004. évi szintnél; az előző évi változás 18,1 milliárd forint volt. Ezen bevételekre általánosan jellemző, hogy nehezen tervezhetők, év közben egyedi döntésekkel, sok esetben egyszeri jelleggel jutnak hozzá az intézmények.

Az államháztartáson kívülről (külföldről, vállalkozásoktól, lakosságtól stb.) átvett pénzeszközök összege 54,7 milliárd forinttal magasabb az eredeti előirányzatnál, és 166,5 milliárd forinttal meghaladja a 2004. évben teljesített összeget.

1.4.2. Fejezeti kezelésű előirányzatok és központi beruházások EU támogatása

A fejezeti kezelésű előirányzatok és központi beruházások EU támogatása a 2005. évre tervezett 177,1 milliárd forintnál mintegy 18 milliárd forinttal nagyobb teljesülést mutat. Így a kedvezményezettek részére kifizetett uniós támogatások teljes összege meghaladja a 195 milliárd forintot. Ezen belül egyes programoknál az unós források felhasználása jelentősen meghaladja a korábban tervezettet, míg más programoknál a teljesülés elmarad a törvényileg előirányzottól. A programok alakulása részletesen a „XI. Európai Unióval kapcsolatos programok” című részben kerül bemutatásra.

1.5. A központi költségvetési szervektől származó befizetések

A központi költségvetési szervek 2005. évi befizetése összesen 57,9 milliárd forintot tett ki, mely az előző évi befizetést (35,7 milliárd forintot), és az előirányzatot (13,5 milliárd forint) is jelentősen meghaladta. A befizetések egyik része (mintegy 23,9 milliárd forint) az előző évi maradvány-elszámolást követő befizetési kötelezettség teljesítéséből származott, a másik részét a szabályozás szerinti (eredeti előirányzathoz viszonyított többletbevétel, meghatározott jogcímeken befolyt bevételek központosított hányada, vállalkozási tevékenység eredménye stb. címen előírt) kötelezettségként fizették be.

1.6. Elkülönített állami pénzalapok befizetései

A Munkaerőpiaci Alap teljesítette az előírt 81,3 milliárd forint költségvetési befizetést: A munkanélküli ellátórendszer változásával összefüggő 29,3 milliárd forintot, valamint a megváltozott munkaképességű személyek foglalkoztatásának támogatására szolgáló 52 milliárd forintot.

1.7. A helyi önkormányzatok befizetései

A helyi önkormányzatok befizetései címen 2005. évben a 6,5 milliárd forintos éves előirányzat 235,4%-a, 15,3 milliárd forint került befizetésre. Ez az összeg a 2004. évi teljesítésnél 46%-kal magasabb. E bevétel alapvetően a 2004. évi zárszámadással és az Állami Számvevőszék megállapításaival, valamint a könyvvizsgálók „hitelesítési” munkájával kapcsolatban - döntően a normatív állami támogatások tervezésével, valamint a központosított, a címzett- és céltámogatások elszámolásával összefüggésben - jogtalanul igénybe vett támogatások évközi visszafizetéséből származik. Hozzájárul továbbá a helyi önkormányzatok ellen - a 2003. évi zárszámadással összefüggésben - benyújtott inkasszók teljesülése is.

1.8. Állami, kincstári vagyonnal kapcsolatos befizetések

Az állami, kincstári vagyon hasznosításából származó bevételek 2005. évi 632 milliárd forint összegű bevétele a korábbi évekhez viszonyítva kiemelkedő. E bevételek meghatározó része a ferihegyi reptér hasznosításáért kapott összeg volt.

A kincstári vagyonnal kapcsolatos bevételek 30 milliárd forintos előirányzata kincstári vagyonba tartozó ingatlanok értékesítéséből származó befizetéseket tartalmazott. Az e jogcímen befolyt 400,9 milliárd forint ezzel szemben a Budapest Airport Rt. értékesítésével összefüggően, a társaság új tulajdonosa által megfizetett vagyonkezelési díjból és ingóságok vételárából származott. A privatizált Budapest Airport Rt. a reptér használatáért járó 75 évre szóló vagyonkezelési díjat 2005. év végén egy összegben fizette meg.

Az Autópályák finanszírozási rendszerének változásából adódó bevételek 2005. évi előirányzata 148,6 milliárd forint volt. Ez a bevétel ahhoz a koncepcióhoz kapcsolódott, mely szerint a Magyar Köztársaság gyorsforgalmi közúthálózatának fejlesztését - a vonatkozó a Magyar Köztársaság gyorsforgalmi közúthálózatának közérdekűségéről és fejlesztéséről szóló 2003. évi CXXVIII. törvény értelmében - a Kormány magántőke bevonásával kívánta megvalósítani. A konstrukció keretében a korábban még közvetlenül a költségvetésből finanszírozott útszakaszokat is ellenérték fejében átvette volna a későbbi magánbefektető az NA Rt-től. A vissza nem térítendő támogatást a törvény visszamenőlegesen átminősítette visszatérítendő támogatássá, ezért a vételárat az NA Rt. befizette volna a költségvetésbe. Mivel a magánbefektető kiválasztása elhúzódott, a várható eladási árat az NA Rt. hitelből megelőlegezte a költségvetésnek. Ennek érdekében először 125 milliárd forint, majd később további 52,8 milliárd forint értékben vett fel az NA Rt. hitelt állami kezesség mellett. Mivel 2005 szeptemberében az Eurostat úgy döntött, hogy a már korábban elkészült szakaszok átvételéért fizetett ellenérték a maastrichti hiánymutató számításában nem vehető figyelembe, a gyorsforgalmi közúthálózatra vonatkozó konstrukciót át kellett alakítani. Az átalakítás részeként - a finanszírozási költségek minimalizálása érdekében - szükségessé vált a fenti hitelek átvállalása, amire 2005. december végén került sor.

Az osztalék bevételekből tervezett 16,9 milliárd forinttal szemben 2005-ben 31,4 milliárd forint folyt be a költségvetésbe. Ennek meghatározó részét (28,4 milliárd forint) az ÁPV Zrt. szedte be a hozzárendelt vagyonába tartozó társaságoktól. Az ÁPV Zrt-től származó osztalék-befizetés 11,4 milliárd forinttal meghaladja a tervezettet, amely többlet szintén a Budapest Airport Rt. privatizációjához kötődik. A privatizációs szerződés alapján az állam megkapta a társaság 2005. évi várható eredménye alapján elvonható osztalék-előleget.

Az MFB Rt-től érkezett 3 milliárd forint összegű befizetés is a bank 2005. évre várható eredménye alapján jóváhagyott osztalék-előleg volt.

A koncessziós díjakból 21,8 milliárd forint bevétele származott a költségvetésnek. A GSM szerződések meghosszabbításának elmaradása miatt a távközlési koncesszióból származó befizetések a tervezett szint alatt teljesültek.

Infrastruktúrával kapcsolatos koncessziós és árverési díj címen 2005-ben - pénzforgalmi szemléletben - 20,2 milliárd forint bevétel teljesült. A befolyt összeg jelentős részét (19 milliárd forint) az IMT 2000/UMTS harmadik generációs mobilszolgáltatáshoz szükséges frekvenciahasználati jogosultság 2004. év végén történt értékesítésének tavaly esedékes törlesztő részlete tette ki. A fennmaradó mintegy 1,2 milliárd forintos részből 750 millió forintot éves koncessziós díjként a három mobilszolgáltató utalt át, 440 millió forint pedig a Nemzeti Hírközlési Hatóság korábbi évekről történő áfa-átvezetéséből származott.

A játékkaszinók üzemeltetésből származó koncessziós díjbevétel 2005-ben 1,6 milliárd forint volt, amely - a korábbi évekhez hasonlóan - 4 játékkaszinó befizetéséből származik. A játékkaszinók koncessziós díját minden évben a KSH által közzétett, a tárgyévet megelőző év fogyasztói árindexével valorizálni kell. Az előirányzat tervezésekor 2005. évre a kormány 6,5%-os fogyasztói árnövekedést irányzott elő, ezzel szemben az infláció 6,8%-os mértékű volt, amely miatt a tényleges befizetés minimális mértékben meghaladta az előirányzatot.

1.9. Egyéb bevételek

Az egyéb költségvetési bevételek 2005-ben 39,9 milliárd forintot tettek ki, amely összetevői a következők szerint alakultak:

Az egyéb vegyes bevételekből mintegy 34,9 milliárd forint folyt be a központi költségvetésbe az időszak folyamán, ez közel tizennégyszerese az eredeti előirányzatnak. A sokszoros eltérést többek között a bányászatról szóló 1993. évi XLVIII. törvény 26/A. § (5) bekezdése alapján bányatelek kitermelés meghosszabbítása címén a MOL Rt. által decemberben fizetett egyszeri 20 milliárd forintos térítés, továbbá a 2026/2005. (II. 25.) Korm. határozat és a 2072/2005. (IV. 29.) Korm. határozat alapján a Földművelésügyi és Vidékfejlesztési Minisztériumnak és az Informatikai és Hírközlési Minisztériumnak az általános tartalék terhére visszapótlási kötelezettség mellett nyújtott támogatásból visszafizetett összesen 5,3 milliárd forint magyarázza, mely utóbbi tételt - összhangban az az államháztartásról szóló 1992. évi XXXVIII. törvény (a továbbiakban: Áht.) 26. § (4) bekezdésében foglaltakkal - az egyéb vegyes bevételek között kellett elszámolni. A berlini integrált magyar diplomáciai külképviselet megvalósításáról és pénzügyi lezárásáról szóló 2184/2005. (VIII. 26.) Korm. határozat alapján a Külügyminisztérium 1,6 milliárd forintot utalt át az egyéb vegyes bevételek számlájára. A különböző bírságokból, pótlékokból, eljárási díjakból 6,4 milliárd forint bevétel keletkezett, melyből a Gazdasági Versenyhivatal által az autópálya építésben résztvevő cégekre kivetett verseny-felügyeleti bírság befizetése közel 6 milliárd forintot tett ki. Az önkormányzatok 589 millió forint kamatot fizettek be a jogtalanul igénybe vett támogatások után. A maradványok visszafizetéséből mintegy 604 millió forint bevétele származott a költségvetésnek. A korábban átutalt összegekből a felszámolók 39 millió forintot fizettek vissza. A 375,1 millió forint összegű kezességvállalási díj meghatározó részét a Fővárosi Önkormányzat fizetette be a költségvetésbe. Az önkormányzat az Európai Beruházási Banktól - állami garanciával - a „Budapesti központi szennyvíztisztító telep és kapcsolódó létesítményei” projekt részbeni finanszírozására felvett hitelösszeg 0,5%-ának megfelelő, 125,8 millió forint összegű, továbbá a budapesti 4-es - Kelenföldi pályaudvar és Bosnyák tér közötti - metróvonal finanszírozására felvett hitelösszeg 0,5%-ának megfelelő, 231,5 millió forint összegű garanciadíjat fizetett. A BKV Rt. a 15 milliárd forint összegű hitelfelvételéhez nyújtott állami kezesség díjaként a hitel összege 0,1%-ának megfelelő, 15 millió forint összegű kezesi díjat utalt át. A fennmaradó 2,8 millió forintos részt a köztisztviselői lakáshitelekhez vállalt készfizető kezesség ellenértéke tette ki.

A korábban beváltott kezességek visszatérüléséből 4,9 milliárd forint bevétele származott a költségvetésnek a 2005. évben. Ebből 3,1 milliárd forintot a korábbi évek kárfizetéseinek megtérüléseként a Mehib Rt. fizetett be a költségvetésbe. Ezek a megtérülések az iraki viszonylatban keletkezett kárkinnlevőség értékesítéséből adódtak. Jelentősebb tétel volt még a Hitelgarancia Rt. által behajtott követelések megtérülése (1 milliárd forint), valamint a korábbi egyedi kezességbeváltásokból keletkezett követelések behajtásából eredő összeg (0,4 milliárd forint).

1.10. A központi költségvetés adósságával, követelésével kapcsolatos bevételek

Az ún. adósságszolgálati bevételek (tőke- és kamat) 116,4 milliárd forintos teljesülése 20,6 milliárd forint többletet mutat. Az eltérést a kamatbevételek 19,6 milliárd forintos és a tőkebevételek közel 1 milliárd forintos többlete okozta.

1.10.1. Tőkebevételek

A követelések tőke-visszatérüléseiből 7,8 milliárd forint bevétele származott a költségvetésnek, ami a tervezetthez viszonyítva 113,9%-os teljesítést jelent.

A külfölddel szemben fennálló kormányhitel jellegű követelések lebontásából származó bevételek eredeti előirányzata (3,5 milliárd forint) év közben az Oroszországban lévő magyar hadisírok gondozására elszámolt 29,3 millió forinttal megemelkedett. Ez az összeg egyszerre jelenik meg HM fejezeti kiadásként és adósságszolgálati bevételként (a teljesítést követően a törvényben kapott felhatalmazás alapján a Kormány egyenlően megnöveli ezt a két előirányzatot), tehát ez a változás a központi költségvetés egyenlegét nem érinti.

A külfölddel szemben fennálló kormányhitel jellegű követelések megtérüléséből fakadóan a központi költségvetésnek 2005. évben összesen 4,5 milliárd forint bevétele keletkezett. E bevételen belül 3,3 milliárd forint a volt rubel, 1,2 milliárd forint pedig a volt dollár elszámolású országoknak nyújtott kormányhitelek megtérüléséből származik.

A volt rubel elszámolású viszonylatok bevétele mintegy 99%-ban orosz viszonylatból eredt.

A volt dollár-elszámolású kormányhitelek visszatérülése Jemen, Tanzánia, Törökország és Nicaragua törlesztéséből ered.

A kormányhitel-követelések jelentős része a fizetőkészség és -képesség vonatkozásában a legkisebb törlesztési hajlandóságot mutató országokkal szemben maradt fenn, több adós a világ legszegényebb, súlyos mértékben eladósodott országai közé tartozik. Az e követelésekkel folytatott gazdálkodás új elemeként jelent meg hazánk részvétele a nemzetközi fejlesztési együttműködési és segélyezési programban.

A belföldi adósokkal szemben fennálló követelések tőke-visszatérüléséből, a tervezettnek megfelelően közel 3,3 milliárd forint bevételhez jutott a költségvetés. A minimális elmaradást (10 millió forint) a forint árfolyamának alakulása, valamint egyes önkormányzatok fizetési nehézségei okozták.

1.10.2. Kamatbevételek

A kamatbevételek (108,6 milliárd forint) 19,6 milliárd forinttal kedvezőbben alakultak a vártnál. Ezen belül 1 milliárd forint a devizakövetelések és 107,6 milliárd forint a forint követelések bevételének összege.

A devizakövetelések kamatbevétele 0,4 milliárd forinttal haladta meg a tervezett szintet. Ez a többlet a deviza-kibocsátások betétként való elhelyezésének köszönhető.

A forintkövetelések kamatbevételei az előirányzatot 19,2 milliárd forinttal meghaladták. A Kincstári Egységes Számla forintbetét kamata 15,0 milliárd forinttal haladta meg a terveket, melyből 14,5 milliárd forintot a tervekhez képest jóval magasabb KESZ állomány indokol, s csupán egy kis részét (0,5 milliárd forint) magyarázza a tervekhez képesti magasabb hozamszint. Az EU által finanszírozott - de hazánk által megelőlegezett - intervenciós felvásárlások előfinanszírozási kamatköltségének uniós megtérítése 2,8 milliárd forinttal meghaladva a tervet, 3,8 milliárd forintban teljesült. Az államkötvények felhalmozott kamatelszámolása soron - amely két tételből, az aukciókon értékesített kötvények felhalmozott kamataiból és az aukciós árfolyamnyereségből áll - kimutatott bevétel összességében 1,4 milliárd forinttal meghaladta a terveket. Ebből a felhalmozott kamatbevétel 2,7 milliárd forinttal csökkent a tervekhez képest, melynek fő oka a tervekhez képesti alacsonyabb 2005. évi államkötvény értékesítés. Az aukciós árfolyamnyereség ugyanakkor 4 milliárd forinttal meghaladta a terveket, melyet az év második felében, a tervekhez képesti kissé alacsonyabb hozamszint okozott.

1.11. Uniós elszámolások

Az „uniós elszámolások” cím három különböző, az Európai Unió költségvetésével összefüggő bevételt tartalmaz, összesen 17,8 milliárd forintot.

Az „EU visszatérítés” előirányzaton teljesült bevétel közel 8,5 milliárd forintot ért el. A visszatérítés összege a Csatlakozási Szerződésben euróban rögzített. 2005. évi előirányzathoz képest a közel 7%-kal mégis magasabb összegű bevételt az indokolja, hogy 2005 decemberében az Európai Bizottság már a 2006. januári részletet is átutalta.

A „vámbeszedési költség megtérítése” alcímen befolyt bevétel elmaradt a törvényi 10 milliárd forintos összegtől, 8,8 milliárd forintot érve el. Az alacsonyabb teljesülés fő oka a tervezettnél kisebb import-forgalom növekedés.

2005-ben először teljesítettük az Unió költségvetése felé a cukortermelés után fizetendő cukorilleték-fizetési kötelezettséget. A központi költségvetésbe a „cukorilleték beszedési költség megtérítése” alcímen a beszedett illeték 25%-ával egyenlő 516 millió forint folyt be. Ez az összeg a nagyobb termelés miatt több mint 100 millió forinttal meghaladja az eredeti előirányzat összegét.

2. Kiadási előirányzatok

2.1. Egyedi és normatív támogatások

A gazdálkodó szervezetek számára a központi költségvetés 2005-ben 113,1 milliárd forint támogatást biztosított, ami 7,8%-kal alacsonyabb, mint az előző évben felhasznált összeg.

Egyedi termelési támogatás keretében

- került sor a bányászati ágazat támogatására 1,4 milliárd forintos mértékben. A szénbányászat szerkezet-átalakítása keretében folytatódott a gazdaságtalan szénbányák bezárása. A költségvetés a bányavagyon-hasznosító részvénytársaságok vagyonértékesítésből nem fedezett hányadát finanszírozta;

- fennmaradt a közlekedési ágazatban a személyszállítás támogatása. A vasút (MÁV Zrt., GySEV Zrt.) személyszállítási közszolgáltatásaihoz nyújtott együttes költség-térítés 53 milliárd forint, amely a személyszállítási ellátás bevételeihez, valamint az egyéb a Kormány által biztosított kedvezményes utazások költségtérítéséhez járul hozzá. Ebből a MÁV Zrt. részére 51,4 milliárd forint, a GySEV Rt. részére pedig 1,6 milliárd forint támogatás került kifizetésre;

- az előző évit meghaladó mértékben 3,5 milliárd forintos felhasználással működött az Eximbank Rt. kamatkiegyenlítés rendszere, mint vállalkozások hitelezését segítő kamattámogatási eszköz;

- a felszámolás alatt lévő vállalkozások vagyonának megvásárlását elősegítő kamattámogatás 2003. január 1-jétől megszűnt, azonban az 5 éves futamidejű hitelekhez adott kamattámogatás folyósítása a 2002. december 31-ig megkötött szerződések alapján folyamatos a kötelezettség. A 2005. kifizetés 33,4 millió forintot tett ki.

A támogatásokból 48%-ot képvisel az úgynevezett normatív támogatás, az előző évi 52,2%-kal szemben.

Normatív termelési támogatásként a megváltozott munkaképességű személyek foglalkoztatásához kapcsolódó dotáció - a 2005. január elsején életbe léptett szabályozás-változás, támogatás-kiáramlás korlátázásával összefüggésben - 2005-ben nem lépte túl az előirányzatot, 55 milliárd forintban, 100%-on teljesült. Ezzel egy hosszú évek óta tartó előirányzat-túlteljesülési sorozatnak, és ami mögötte volt, a megváltozott munkaképességűek követelmény nélküli, formális foglalkoztatása terjedésének sikerült gátat vetnünk. A szabályozás-változással összefüggésben új jelenség, hogy az összes támogatáson belül csökkent a célszervezetek támogatása (2004-hez viszonyítva 85,5%-ról 74,4%-ra), és nőtt a 135%-os támogatást igénybevevő gazdálkodó szervezetek által igénybe vett dotáció: 12,3%-ról 18,4%-ra. Ennek az a magyarázata, hogy a célszervezetekből leépítésre kerülő megváltozott munkaképességű személyeket lehetőség szerint igyekeztek átmenteni új, de immár célszervezeti kijelöléssel nem rendelkező szervezetekbe.

Az egyéb vállalati támogatások összes kifizetéseinek és bevételének egyenlege 223,7 millió forint volt. A legjelentősebb tétel 227,7 millió forinttal a mecseki uránbányászok baleseti járadékainak és egyéb kártérítési kötelezettségeinek átvállalása. A mecseki bányászatban foglalkoztatottak kereset-kiegészítése csupán 0,4 millió forint volt. Az előzőeken kívül az úgynevezett már megszűnt támogatások visszafizetéséből mintegy 4,4 millió forint bevétele származott a költségvetésnek.

2.2. Közszolgálati műsorszolgáltatás támogatása

A közszolgálati műsorszolgáltatás támogatása magában foglalja a Magyar Rádió Rt., a Magyar Televízió Rt., a Duna Televízió Rt. műsorterjesztési költségeire nyújtott támogatást, a Magyar Távirati Iroda Rt. sajtószolgáltatására és a határon túli magyar sajtó hírellátására biztosított támogatást, továbbá a Magyar Rádió művészeti együtteseinek működésére és a Magyar Televízió Rt. reorganizációs programjának megvalósítására biztosított költségvetési hozzájárulást. Az összes támogatáson belül jelentős tételt képvisel az üzemben tartási díj pótlása (25,1 milliárd forint). Ezen előirányzatokról az év végéig összesen 45,9 milliárd forint kifizetés történt, ami éves szinten 100,7%-os teljesítést jelent. A növekedést a műsorterjesztési költség tervezettnél nagyobb mértéke, valamint a Magyar Televízió Rt. és a Duna Televízió Rt. csoportos létszámleépítéséhez kapcsolódó személyi kifizetésekhez - a 2276/2005. (XII. 9.) Korm. határozat alapján - nyújtott egyszeri költségvetési támogatás okozta.

2.3. Fogyasztói árkiegészítés

2005. év során pénzforgalomban 117,7 milliárd forint fogyasztói árkiegészítést fizettek ki a központi költségvetésből az állam által biztosított utazási kedvezmények miatti bevételkiesés ellentételezése céljából. Ez az éves előirányzatot (117 milliárd forint) mindössze 0,7 milliárd forinttal (0,6%-kal) haladta meg, a 2004. évi pénzforgalmi tényszámot (103,8 milliárd forint) pedig 13,9 milliárd forinttal (13%-kal) múlta felül. Az eredményszemléletben mért 2005. évi 115,8 milliárd forintos kiutalás azonban csak 3,3%-kal múlja felül az előző év adatát, ami a jelentősebb év eleji és évközi tarifaemelések (távolsági közlekedésben éves átlagban 5,7-5,8%), a személyszállítási teljesítmény csökkenések, valamint a kedvezményes utazások növekvő részarányából származó hatások eredőjeként adódik. A belföldi távolsági tömegközlekedés utaskilométer teljesítménye a bázishoz képest mintegy 4,2%-kal mérséklődött, ezen belül a vasúti személyszállítás esetében 9,3%-os csökkenés, míg a távolsági autóbusz-közlekedésnél 0,3%-os növekedés történt. A helyi személyszállításban az utasok száma 4,2%-os csökkenést mutatott.

2.4. Lakásépítési támogatások

A XVII. Területfejlesztés fejezet, 6. Lakástámogatások cím, 1. Egyéb lakástámogatások alcímről 2005-ben 232,6 milliárd forint került folyósításra. A törvényi módosított előirányzat 215,1 milliárd forintot tett ki, amelyhez képest a teljesítés 108,1%-os volt.

A 2005. évi költségvetési kiadás 65%-át - 151,8 milliárd forintot - a kiegészítő és a jelzáloglevéllel finanszírozott hitelek kamattámogatása tette ki. Ezen belül a kiegészítő kamattámogatásra fordított kiadás a 2004. évit 24%-kal, a jelzáloglevéllel finanszírozott hitelek kamattámogatása pedig 9%-kal haladta meg.

Az új lakások építéséhez, vásárláshoz, lakások bővítéséhez igénybe vehető - 2005. február 1-jétől felemelt összegű - lakásépítési kedvezményre fordított kiadás 39,1 milliárd forint volt, ami a 2004. évihez képest 16%-os növekedés. A kedvezmény összege 1 gyermek esetén 0,8-ról 0,9 millió forintra, 2 gyermek esetén 2,0-ról 2,4 millió forintra, 3 gyermek esetén 3,2-ről 3,8 millió forintra növekedett.

A lakástakarék-pénztári megtakarításokhoz adott támogatásra fordított kiadás 29%-kal növekedett a 2004-től kétszeresére növelt - a korábban megkötött szerződések esetében a támogatás változatlanul hagyása mellett - állami támogatás hatására.

A 2002-ben bevezetett megelőlegezett lakásépítési kedvezményre fordított kiadás - a gyermekvállalások egy részének a vártnál gyorsabb teljesítése miatt - 2004-hez képest 2005-ben közel két és félszeresére növekedett.

A vízközmű hitelek kamattámogatása 25%-kal növekedett.

A folyósítási költségtérítés 2004-hez képest 9%-kal növekedett.

2005-ben - a 2004. évinél 10,4%-al kevesebb - 51 490 volt a kiadott építési engedélyek száma, ugyanakkor a felépített lakások száma - 41 084 - ennél kisebb mértékben, 6,4%-kal csökkent az előző évihez képest.

2.5. Családi támogatások, szociális juttatások

A családi támogatásokra 2005-ben összesen 326,3 milliárd forintot, az előző évi kiadásnál közel 6,0%-kal többet fizettek ki. Ez az éves előirányzat (330,3 milliárd forint) 98,8%-a. A GYED kivételével (105,8%) valamennyi ellátás forrásfelhasználása elmaradt az előirányzattól; közöttük a családi pótlékra fordított kiadások a legkevésbé. A családi pótlék előirányzata 99,5%-on teljesült. A kisgyermekes apákat megillető távolléti díj igénybevétele évek óta elmarad az erre a célra szánt előirányzattól. A GYES és GYET előirányzatának teljesülése 90,8%, illetve 93,5% volt. Anyasági támogatásra közel 5,1 milliárd forintot használtak fel.

A GYES és GYED vonatkozásában - a várakozások ellenére - folytatódott a létszám-átrendeződés: a GYED-en lévők száma nőtt, a GYES-en lévők száma csökkent. Ez az oka a GYES és a GYED ellentétes tendenciájú előirányzat-teljesülésének.

2005-ben a családi pótlék inflációkövető módon nőtt, ami a kerekítés általános szabályai szerint 200-700 forintos emelést eredményezett havonta gyermekenként. A családi pótlék havi összege egygyermekes család esetén 5100 forint, kétgyermekes család esetén gyermekenként 6200 forint, három- vagy többgyermekes család esetén gyermekenként 7800 forint volt. A tartósan beteg, illetve súlyosan fogyatékos gyermeket nevelő család esetén gyermekenként havonta 13 900 forint összegű családi pótlék került kifizetésre. A gyermeküket egyedül nevelők minden kategóriában magasabb összegű családi pótlékban részesültek.

A jövedelempótló és jövedelemkiegészítő szociális támogatásokra 2005-ben 141,1 milliárd forintot fordítottak, az előző évi kiadásoknál mintegy 5,5%-kal többet. Ez az éves előirányzat 98,9%-a. Ezen belül a bányászok korengedményes nyugdíja, a fogyatékossági támogatás, a rokkantsági járadék, az egészségkárosodási járadék és a politikai rehabilitációs és más nyugdíj-kiegészítések esetében volt megfigyelhető kisebb túlteljesülés, a többi ellátás valamennyivel elmaradt az eredeti előirányzattól. Az egyes ellátások előirányzatának elmaradásai és túllépései összességében közel kiegyenlítették egymást, mindössze 1,1%-os elmaradást okozva. 2005-ben új ellátásként bevezetésre került a 212/2005. (X. 5.) Korm. rendelet alapján a nyugdíjasok távfűtési díj támogatása, melyre 335,7 millió forintot fordítottak.

A központi költségvetésből finanszírozott különféle jogcímen adott térítésekre 2005-ben 25,7 milliárd forintot fordítottak, szemben az előző évi 23,3 milliárd forinttal. Az eredeti előirányzathoz képest mintegy 2,9%-os túlteljesülés figyelhető meg, melyben döntően a közgyógyellátásra fordított kiadások előirányzathoz viszonyított többlete játszott szerepet. E célra 2005-ben összesen 19,7 milliárd forintot költöttek. A terhesgondozás, illetve terhesség-megszakítás támogatására a jogszabályi előírások szerint, az előirányzatnak megfelelő összegek kerültek átutalásra az Egészségbiztosítási Alap részére.

2.6. A központi költségvetési szervek gazdálkodása

2.6.1. A központi költségvetési szervek és szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2005. évi - támogatással és saját bevétellel fedezett - kiadása 3 287,1 milliárd forintra teljesült, amely összeg 260,1 milliárd forinttal, mintegy 8,6%-kal haladja meg a 2004. évi teljesítést. Az Országgyűlés által elfogadott, illetve módosított kiadási előirányzat összességében 2 935,5 milliárd forintot tett ki, amelyhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi beruházás, központi előirányzatok, általános tartalék) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése, államháztartási tartalék-képzési kötelezettség előírása, előirányzatok csökkentése. Mindezek következtében az év végi aktuális előirányzat 963,1 milliárd forinttal haladta meg az Országgyűlés által jóváhagyott mértéket. Ez 48,9 milliárd forint Kormány hatáskörben, 641,9 milliárd forint fejezeti hatáskörben, 272,3 milliárd forint intézményi hatáskörben végrehajtott előirányzat-növelésből adódott. Ugyanakkor az év végi aktuális kiadási előirányzathoz viszonyított teljesülés/kifizetés 84,3% volt.

A központi költségvetési szervek 2005. évi kiadásainak alakulását a következő táblázat mutatja be:

 

 milliárd forint

 2004. évi teljesítés

 3 027,0

 2005. évi eredeti előirányzat

 2 934,2

 2005. évi törvényi módosított előirányzat

 2 935,5

 2005. évi aktuális előirányzat

 3 898,6

 2005. évi teljesítés

 3 287,1

2.6.2. A költségvetési szervek támogatása

A központi költségvetési szervek és szakmai fejezeti kezelésű előirányzataik 2005. évi eredeti támogatása 2 266,7 milliárd forint, az év folyamán összesen 50,3 milliárd forinttal, 2,22%-kal nőtt. A fejezetek eredeti támogatási előirányzatát a Szülőföld Alapról szóló 2005. évi II. törvény - az Alap elkülönítése miatt - 1,0 milliárd forinttal csökkentette, a 2004. évi költségvetés végrehajtásáról szóló 2005. évi CXVIII. törvény a kormányzati informatika fejlesztése, valamint az egyházi és kisebbségi közoktatás kiegészítő támogatása jogcímeken 2,0 milliárd forinttal növelte. A Kormány és a pénzügyminiszter törvényi felhatalmazáson alapuló hatáskörben összesen 49,3 milliárd forinttal, 2,17%-kal növelte.

A költségvetés általános tartalékának 52,0 milliárd forintos eredeti előirányzatából a Kormány döntései alapján összesen 38,5 milliárd forintot használt fel (13,4 milliárd forintot, pedig mint államháztartási tartalékot megtakarított). A felhasznált tartalék 91,9%-a, 35,4 milliárd forint a központi költségvetési fejezetek támogatási előirányzatát növelte, 1,8 milliárd forintot a helyi önkormányzatoknál szociális célú gyermekétkeztetésre, 1,0 milliárd forintot a nyugdíjasok távhőszolgáltatási támogatására használtak fel. (Ezen kívül 230,6 millió forint a társadalombiztosítás, és 80,0 millió forint a Magyar Távirati Iroda Rt. választásokkal kapcsolatos többletfeladatainak fedezetét szolgálta.)

A központi költségvetés általános tartalékából jelentősebb támogatást a következő célok kaptak:

- a Földművelésügyi és Vidékfejlesztési Minisztérium az agrárgazdálkodók közvetlen területalapú támogatási kifizetésének finanszírozására 7,0 milliárd forint (5,0 milliárd forint visszatérítési kötelezettséggel);

- a Környezetvédelmi és Vízügyi Minisztérium árvíz és belvíz elleni védekezési feladataira 3,4 milliárd forint;

- a Nemzeti Sporthivatal a sporttevékenység támogatására 4,2 milliárd forint;

- az Informatikai és Hírközlési Minisztérium a felső- és közoktatás alkalmazottai és hallgatói szoftverellátására 0,9 milliárd forint (0,6 milliárd forint visszatérítési kötelezettséggel nyújtott);

- a Külügyminisztérium a határon túli magyarok oktatási és kulturális programjaira 1,9 milliárd forint;

- az Ifjúsági, Családügyi, Szociális és Esélyegyenlőségi Minisztérium a humánszolgáltatások normatív állami támogatására 5,0 milliárd forint

forráshoz jutott.

A létszámcsökkentéssel összefüggő egyszeri kiadások, valamint a főtisztviselők illetményének fedezetére szolgáló céltartalék 23,1 milliárd forintos előirányzatával szemben 31,8 milliárd forint növelte a központi költségvetési fejezetek előirányzatát (ebből 3,7 milliárd forint szolgált a MÁV Rt-nél végrehajtott, veszteség mérséklését eredményező létszámcsökkentés egyszeri támogatására). Ezen felül 0,7 milliárd a Nyugdíj- és Egészségbiztosítási Alap, 1 milliárd forint pedig a Magyar Televízió Rt. és a Duna Televízió Rt. létszámcsökkentésével kapcsolatos egyszeri személyi kiadások támogatása, összesen a túllépés összege 10,4 milliárd forint volt.

Államháztartáson belül - az önkormányzatoktól átvett feladatok, illetve egyéb központi előirányzatról - történt átcsoportosítások összesen 0,6 milliárd forinttal, a beruházási tartalék igénybevétele 0,3 milliárd forinttal, a központosított bevételek terhére pedig 63,7 milliárd forinttal növelték a központi költségvetési fejezetek támogatási előirányzatait.

A létrehozott Államháztartási egyensúlyt biztosító tartalék előirányzat forrását - a költségvetési törvény 51. § (1) bekezdésében előírtak alapján - a központi költségvetési szervek és fejezeti kezelésű előirányzatok támogatásából 82,5 milliárd forint képezte.

A támogatási előirányzatok változásainak összefoglalása:

 

 milliárd forint

 2005. évi eredeti előirányzat

 2266,7

 Törvényi módosított előirányzat

 2267,7

 Kormány, illetve pénzügyminiszteri jogkörben módosítva

 

 Ebből: - általános tartalék terhére előir. Növelés

 +35,4

 - céltartalék terhére előir. Növelés

 +31,8

 - államháztartáson belüli átcsoportosítások

 +0,6

 - rendkívüli beruházási tartalék terhére

 +0,3

 - központosított bevétel többletének terhére

 +63,7

 - államháztartási tartalékra csökkentés

 - 82,5

 2005. évi módosított előirányzat

 2.317,0

A módosítási kötelezettség nélkül túlléphető törvénysorok összesen 41,7 milliárd forinttal haladják meg az előirányzatot. A legnagyobb túllépés az APEH és a VPOP 21,2 milliárd forintos, valamint a fiatalok használt lakás szerzésének 11,9 milliárd forintos, előirányzatot meghaladó igénybevételéből adódott.

 

 

 

 költésgvetési törvényben szereplő felhatalmazás

  Megnevezés

 Túllépés millió forintban

 46. § (1) 9. pont

 Állatkártalanítás és állati hulladékok megsemmisítése

 160,0

 46. § (1) 10. pont

 A büntetőeljárásról szóló tv. alapján megáll. kártalanítás

 55,0

 46. § (1) 13. pont

 Beruházás-ösztönzési célelőirányzat

 4 278,1

 46. § (1) 16. pont

 Fiatalok otthonteremtési támogatása használt lakásra

 11 900,0

 46. § (1) 21. pont

 Kárrendezési célelőirányzat

 563,5

 46. § (1) 31. pont

 Átadásra nem került ingatlanok utáni járadék

 986,0

 46. § (1) 32. pont

 Egyes szociális pénzbeli támogatások

 2 000,0

 46. § (1) 34. pont

 Hozzájárulás a hadigondozásról szóló törvényt végrehajtó közalapítványhoz

 600,0

 47. § (1)

 APEH beszedési teljesítményét ösztönző támogatás

 14 784,0

 48. § (1)

 VPOP beszedési teljesítményét ösztönző támogatás

 6 391,4

 

 Módosítási kötelezettség nélkül teljesülő előirányzatok túllépése összesen:

 41 718,0

2.6.3. A központi beruházások kiadásai

A kormányzati beruházások területén 2005. évben a 43,8 milliárd forint törvényi módosított előirányzattal szemben 49 milliárd forint kiadás realizálódott.

Az év folyamán 670 központi beruházás kivitelezése zajlott le. Ezek közül 370 beruházás pénzügyi előirányzata nem érte el az egyenkénti 10 millió forintot, ellenben 75 fejlesztésé egyenként is meghaladta a 100 millió forintot. Az éves pénzügyi felhasználás 42 kormányzati beruházás esetében érte el a legalább 200 millió forintot.

A 2005. év folyamán 1 milliárd forint feletti pénzügyi igénybevételt 8 központi beruházásnál regisztráltak: a Vásárhelyi-terv továbbfejlesztését célzó programra 5,5 milliárd forintot, a Budapesti Műszaki Főiskola óbudai új oktatási épületének megvalósítására 2,4 milliárd forintot, a Gripen repülőgépek fogadására alkalmas kecskeméti bázis kialakítására 2,1 milliárd forintot, az Országos Orvosi Rehabilitációs Intézet rekonstrukciójára 1,7 milliárd forintot, a Felső-Tisza-vidéki árvízvédelmi rendszer fejlesztésének III/A. ütemére 1,4 milliárd forintot, a Kaposvári Egyetem Multifunkcionális Központ, Kollégium és Könyvtár beruházására 1,4 milliárd forintot, a mecseki uránérc bánya bezárásával összefüggő táj-rehabilitációra 1,1 milliárd forintot, míg a Honvédelmi Minisztérium lakástámogatási konstrukciójára 1 milliárd forintot használtak fel. A felsorolt 8 létesítmény kivitelezésére az elmúlt év során 16,6 milliárd forint folyósítás történt.

A központi beruházások funkcionális összetétele:

Az általános közösségi szolgáltatások főcsoport központi beruházásainak kiadásai 2,7 milliárd forintra csökkentek a 2004. évi 9,9 milliárd forint tényhez képest. Ezen belül a törvényhozó és végrehajtó szervek, a pénzügyi és költségvetési tevékenységek és szolgáltatások, valamint az egyéb általános közösségi szolgáltatások központi beruházásainak kiadásai - az alapkutatás csoport jellemzően gépbeszerzéshez kötődő központi beruházásainak kiadásaival ellentétben - csökkentek.

A védelem, rendvédelem és közbiztonság területén belül a védelem főcsoporthoz kapcsolódó központi beruházások, azaz a katonai védelmi beruházások és a Honvédelmi Minisztérium által központilag kezelt lakástámogatások és lakásépítések kiadásai a 2004. évi 10,1 milliárd forintról 4,4 milliárd forintra csökkentek. A rendvédelem és közbiztonság főcsoport központi beruházásainak keretében 8,1 milliárd forintos kiadás-teljesítés mellett folytatódtak a bírósági és az ügyészségi épületek rekonstrukciói, valamint az egyes rendőrkapitányságok fejlesztései. A főcsoporton belül az igazságszolgáltatás központi beruházásainak kiadásai 0,2 milliárd forinttal, a tűzvédelem központi beruházásainak kiadásai 0,1 milliárd forinttal emelkedtek, míg a rend- és közbiztonság központi beruházásai, valamint a büntetés-végrehajtási igazgatás és működtetés központi beruházásai 0,3-0,3 milliárd forinttal csökkentek.

Az oktatási tevékenységek és szolgáltatások főcsoport központi beruházásainak kiadásai - 0,9 milliárd forinttal - 9,3 milliárd forintra csökkentek a 2004. évi 10,2 milliárd forint tényhez képest. A csökkenés a felsőfokú és az egyéb oktatás központi beruházásaihoz kapcsolódott.

Az egészségügy főcsoport központi beruházásainak területén a 2004. évi 3,4 milliárd forint kiadással szemben a 2005. évben 3,2 milliárd forintos kiadás-teljesítés mellett folytatódtak a kórházi tevékenységek és szolgáltatásokhoz kapcsolódó építmény- és gépberuházások.

A társadalombiztosítási és jóléti szolgáltatások főcsoport területén a központi beruházási kiadások - 0,2 milliárd forinttal - 0,2 milliárd forintra csökkentek a 2004. évi 0,4 milliárd forint tényhez képest. A főcsoport központi beruházási kiadásai elsősorban az állami szociális intézetekhez kapcsolódtak.

A szórakoztató, kulturális és vallási tevékenységek és szolgáltatások főcsoport központi beruházásainak területén 5,3 milliárd forint kiadás teljesült a 2004. évi 6,2 milliárd forint tényhez képest. A módosulás a kulturális tevékenységek és szolgáltatások csoportja mellett a hitéleti tevékenységek központi beruházási kiadásainak csökkenését jelentette elsősorban, míg a sport és szabadidős tevékenységek és szolgáltatások központi beruházási kiadásai a 2004. évi szinten maradtak.

A mező-, erdő-, hal- és vadgazdálkodás főcsoporthoz az előző évekkel ellentétben 2005-ben központi beruházási kiadás nem társult.

A bányászat és ipar főcsoporthoz tartozó egyetlen központi beruházásnak, a mecseki uránérc-bánya bezárásának a kiadásai 1,1 milliárd forintra emelkedtek a 2004. évi 0,3 milliárd forint tényhez képest.

A közlekedési és távközlési tevékenységek és szolgáltatások főcsoport területén megvalósult központi beruházásokra 1,7 milliárd forint kiadás realizálódott a 2004. évi 1 milliárd forint tényhez képest. A teljesített kiadási összegen belül a folyósítás 88%-a - az elsősorban kikötő- és logisztikai központ fejlesztéseket magába foglaló - egyéb közlekedés és szállítás, valamint a vasúti közlekedésügyek és szolgáltatások területéhez kapcsolódott, míg a fennmaradó 12% a postai beruházásokat felölelő távközlés területéhez tartozott.

Az egyéb gazdasági tevékenységek és szolgáltatások központi beruházásainak kiadásai 3,4 milliárd forintra teljesültek a 2004. évi 12,8 milliárd forint tényhez képest. A főcsoport központi beruházásai között a környezetvédelmi, természetvédelmi és vízügyi területi szervek árvízvédelmi és egyéb vízügyi beruházásai domináltak.

A környezetvédelem főcsoport központi beruházásainak területén 9,5 milliárd forint kiadás realizálódott, amely 8,3 milliárd forinttal haladta meg a 2004. évi 1,2 milliárd forint tényt. A teljesítés egyrészről és döntően a Környezetvédelmi és Vízügyi Minisztérium Igazgatási és Háttérintézményeinek központi beruházásaihoz, másrészről a szennyvízelvezetési és tisztítási program fejlesztéseihez kapcsolódott.

2.6.4. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a 2005. évben 485 milliárd forint előirányzat-maradvány keletkezett (2004. évben 452 milliárd forint). Az összes megtakarítás az előző évivel együtt 551 milliárd forint, ami mintegy 36 milliárd forinttal (7%-kal) haladja meg a 2004. évit.

A teljes előirányzat-maradvány megoszlása a következő:

 

 

 

 milliárd forintban

 Megnevezés

 Fejezeti kezelésű előirányzatok maradványa

 Intézményi maradványok

 Összesen

 Kötelezettségvállalással terhelt maradvány

 285

 192

 477

 Kötelezettségvállalással nem terhelt maradvány

 70

 4

 74

 Összes maradvány

 355

 196

 551

A kötelezettségvállalással terhelt maradvány tartalmazza a 2005. évben keletkezett, a 2005. év előtt keletkezett, valamint együttesen a tárcák által önrevízió alapján elvonásra felajánlott összegeket.

A kiadási megtakarításokból keletkezett maradvány 621 milliárd forint, a bevételi lemaradásokból keletkezett maradvány 135 milliárd forint. A bevételi lemaradás a jelentősebb költségvetési volumennel rendelkező tárcáknál (EU Integráció: 35, FVM: 29, GKM: 25, BM: 20 milliárd forint) keletkezett. Ezek főbb okai:

- az előző években keletkezett maradvány előirányzatként jelenik meg a beszámolóban, a fel nem használt összeg ezért bevételi lemaradást jelent; ennek döntő része a fejezeti kezelésű előirányzatok felhasználatlan maradványa,

- a betervezett európai uniós forrásoknál kisebb bevételek realizálódtak.

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződött (GKM, EU Integráció, Területfejlesztés, OM, KvVM, BM), döntő többsége kötelezettségvállalással terhelt.

A kötelezettségvállalással terhelt maradvány megoszlása:

- önrevízió keretében történő befizetés 11,

- központi beruházások 19,

- szakmai fejezeti kezelésű előirányzatok 150,

- európai uniós előirányzatok 91,

- egyéb (főként támogatási célprogramok és intézményi) maradvány 206 milliárd forint.

A kötelezettségvállalással nem terhelt maradvány 74 milliárd forintos összegéből 70 milliárd forint a fejezeti kezelésű előirányzatok maradványa, 4 milliárd forint az intézményeknél keletkezett. Jelentősebb összegek a GKM-nél (59), ICsSzEM-nél (3,5), Területfejlesztésnél (3,4), PSZÁF-nál (2,5), EU Integrációnál (1,5), PM-nél (1,4 milliárd forint) keletkeztek.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa a 2006. évi felhasználási lehetőségeket növeli. Ezek célja adott: a maradványokat - mint a fentiekből kitűnik - csaknem teljes összegükben kötelezettségvállalás terheli.

2.6.5. A vállalkozási tevékenység alakulása

A központi költségvetési szervek 2005. évi vállalkozási tevékenységéből származó bevétele 11,5 milliárd forint volt, mely 1,2 milliárd forinttal (12,1%-kal) magasabb az előző évinél. Az összkiadáshoz viszonyított aránya - 2004. évihez hasonlóan - nem éri el a 0,4%-ot (0,34%). A vállalkozási bevétel 2,6%-át intézményi étkeztetés, 24,4%-át szociális, gyermekvédelmi intézményekben végzett vállalkozási tevékenységek és 73%-át a költségvetési szervek által végzett egyéb vállalkozási tevékenységek jelentették.

A bevétel 39,6%-a az Oktatási Minisztérium, 19,4%-a az Egészségügyi Minisztérium, 12,8%-a a Környezetvédelmi és Vízügyi Minisztérium, 9,5%-a a Nemzeti Kulturális Örökség Minisztériuma intézményeinél realizálódott. A többi fejezet intézményeinél ennél kisebb bevétel teljesült. A vállalkozási tevékenység pénzforgalmi eredménye 3 milliárd forint volt, a 2004. évi 2,6 milliárd forinttal szemben. A pénzforgalmi eredményből az alaptevékenységre visszaforgatott összeg 1,8 milliárd forint, ami 20%-kal magasabb az előző évinél.

2.6.6. Létszám és személyi kifizetések

A központi költségvetési szerveknél a személyi juttatások 2005. évi eredeti előirányzata 894,1 milliárd forint, az év végi módosított előirányzat 933,3 milliárd forint volt. Összesen 39,2 milliárd forinttal, 4,4%-kal nőtt a személyi juttatás az eredeti előirányzathoz képest. A módosítás 58,8%-a kormányzati, 0,6%-a felügyeleti szervi hatáskörben történt, az intézményi kezdeményezésűek aránya 40,6% volt. Az országgyűlési hatáskörben végrehajtott módosítás minimális összegű, illetve nagyságrendű volt.

A teljesítés 915,7 milliárd forintot tett ki, 17,6 milliárd forinttal (1,9%) maradt el a módosított előirányzattól, 21,6 milliárd forinttal (2,4%) több az eredeti előirányzatnál.

Elmaradás a rendszeres személyi juttatásoknál (3,3%) mutatkozott, a nem rendszeres személyi juttatások 5,0%-kal, a munkavégzéshez kapcsolódó juttatások 14,4%-kal nőttek a módosított előirányzathoz képest. Az állományba nem tartozók juttatásai (megbízási díjak, tiszteletdíj, szerzői díj stb.) összege 53,3 milliárd forint volt, mely 9,2%-os növekedést jelent az eredeti előirányzathoz, 0,8%-os csökkenést az előző évi teljesítéshez képest.

A teljes és részmunkaidőben foglalkoztatottaknál a személyi juttatásokon belül a rendszeres személyi juttatások teljesítése 662,1 milliárd forintot tett ki, ami 41,9 milliárd forinttal, 6,0%-kal kevesebb az eredeti előirányzatnál. A munkavégzéshez kapcsolódó juttatások (jutalom, túlóra, helyettesítés stb.) teljesítésének összege 88,0 milliárd forint, amely tendenciájában az előző évekhez hasonlóan - az előbbi megtakarításra alapozva - 37,4 milliárd forinttal (74,0%) haladta meg az eredeti előirányzatot. A többlet döntő többségét (30,5 milliárd forint) jutalmak kifizetésére fordították. Az összes jutalom a rendszeres személyi juttatás 8,5%-a, vagyis 4,4 heti juttatásnak megfelelő (2004-ben ez az arány 4,3 heti volt).

A bruttó átlagkereset egy főre jutó éves összege 2 740,1 ezer forint volt (2 418,8 ezer forint rendszeres személyi juttatás +321,3 ezer forint munkavégzéshez kapcsolódó juttatás), amely az előző év azonos időszakához képest 10,8%-os növekedést mutat. A bruttó átlagkereset növekedése döntően az egyhavi külön juttatás („13. havi illetmény”) kifizetésének változásával függ össze (jellemzően a köztisztviselői körben 2004. évben nem került sor ilyen jogcímű juttatás kifizetésére, míg a 2005. évben a rendszeres személyi juttatás tartalmazza azt). Egyhavi külön juttatás nélkül az átlagkereset egy főre jutó éves összege 2539,9 ezer forint, amely 2,4%-kal magasabb, mint az előző évi ezen mutatószám.

A 2005. évi illetmények alakítása során az elért bérszínvonal reálértékének megőrzése fogalmazódott meg célkitűzésként. Egyes foglalkoztatotti csoportok esetében azonban e célkitűzés nem párosult az illetménytörvényekben rögzített bértételek garantált növelésével, hanem a költségvetési szerveknek saját hatáskörű intézkedésekkel kellett gondoskodni az elvárt illetménynövelés, valamint az egyhavi külön juttatás fedezetéről.

A foglalkoztatottak sajátos juttatásainak teljesítése (végkielégítés, jubileumi jutalom, napidíj stb.) 65,3 milliárd forintot tett ki, ez 16,4 milliárd forinttal több (33,4%-kal) az eredeti előirányzatnál, a növekedés döntő része a végkielégítésnél (5,3 milliárd forint), a jubileumi jutalomnál (3,7 milliárd forint), az egyéb sajátos juttatásoknál (5,6 milliárd forint) jelenik meg. E növekmények összefüggenek a 2005. évben végrehajtott létszámcsökkentések kiadásaival.

A személyhez kapcsolódó költségtérítés teljesítése (ruházati, közlekedési költségtérítés, üdülési hozzájárulás stb.) 40,5 milliárd forint, a növekedés az eredeti előirányzathoz képest 17,8%-os, előző évi teljesítéshez képest 7,4%-os.

A központi költségvetési szerveknél foglalkoztatottak (teljes és részmunkaidős) átlagos statisztikai létszámának alakulása:

 

 

 

 

 

 

 2004 tény

 2005 tény

 2005/2004

 2005-2004

 

 ezer fő

 megoszlás%

 ezer fő

 megoszlás%

 %

 ezer fő

 Köztisztviselők

 59 759

 21,3

 57 952

 21,2

 97,0

 - 1 807

 Közalkalmazottak

 120 120

 42,9

 117 474

 42,9

 97,8

 - 2 646

 bírák, ügyészek, igazságügyi alkalmazottak

 14 376

 5,1

 14 834

 5,4

 103,2

 458

 rendvédelmi szervek hivatásos állományú tagjai

 56 680

 20,2

 54 979

 20,1

 97,0

 - 1 701

 Honvédelmi Minisztérium szerveinél foglalkoztatott hivatásos állományúak 

 24 607

 8,8

 23 193

 8,5

 94,3

 - 1 414

 egyéb bérrendszer alá tartozó munkavállalók

 4 252

 1,5

 4 872

 1,8

 114,6

 620

 választott tisztségviselők

 415

 0,1

 428

 0,2

 103,1

 13

 Összesen

 280 209

 100,0

 273 732

 100,0

 97,7

 - 6 477

A foglalkoztatottak éves átlagos létszáma az előző év tényleges foglalkoztatotti létszámához képest 2,3%-os csökkenést mutat. Legnagyobb mértékben a Honvédelmi Minisztérium szerveinél foglalkozatott hivatásos állományúaknál csökkent a létszám, majd a köztisztviselők és rendvédelmi szervek hivatásos állományú tagjainál. Arányaiban a közalkalmazottak létszáma mérséklődött a legkisebb mértékben. Ugyanakkor nőtt az átlagos statisztikai létszám a bírák, ügyészek, igazságügyi alkalmazotti, egyéb bérrendszer alá tartozó munkavállalói, valamint választott tisztségviselők tekintetében.

2.6.7. A bevételek és kiadások, valamint a létszám kormányzati funkciónkénti alakulása

A központi költségvetési szervek kiadásainak funkcionális megoszlása alapján 2005. évben tovább csökkent az állami működési funkcióra költött források aránya 37,5%-ról 36,0%-ra, miközben a jóléti funkcióra költött források aránya 30,2%-ról 31,6%-ra nőtt, a gazdasági funkcióra szánt kiadások aránya változatlanul 32,3%.

A jóléti funkciót ellátó intézmények és feladataik, programjaik kiadása növekedett a legnagyobb mértékben, 2005. évben 13,8%-kal haladta meg a 2004. évit.

A funkción belül kiemelkedően növekedett a lakásügyekre, települési és közösségi tevékenységekre és szolgáltatásokra (+301,6%), a tb. és jóléti szolgáltatásokra, ezen belül elsősorban szociális támogatásokra (+34,9%), oktatásra (+10,1%) költött források összege.

A gazdasági funkciókra szánt összes kiadás az előző évhez képest 8,4%-kal növekedett; ezen belül a mező-, erdő-, hal- és vadgazdálkodásra fordított kiadások 44,6%-kal.

A legszerényebb mértékben az állami működési funkcióra fordított kiadások növekedtek (4,3%), ugyanakkor ezen belül a rendvédelemre (5,9%), azon belül is legjelentősebben az rend- és közbiztonságra, valamint az igazságszolgáltatásra szánt kiadások emelkedtek (7,6%, illetve 7,4%).

A fenti funkcionális főcsoportokon belül az egyes funkció- és tevékenység csoportoknál a ráfordítások a következőképpen alakultak.

Állami működési funkciók

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, illetve ezen szervek központi beruházásai, a hozzájuk kötődő ágazati és célelőirányzatok tartoznak. A törvényhozó és végrehajtó szervek kiadása 2005-ben 185,5 milliárd forint volt, ami az előző évi teljesítésnél 10,6 milliárd forinttal (6%-kal) magasabb. A támogatások 143,2 milliárd forintról 155,7 milliárd forintra való 9%-os emelkedésével szemben a bevételek 2%-kal (35,7 milliárd forintról 34,9 milliárd forintra) csökkentek.

A kiadások növekedését tehát döntően a támogatások határozták meg. A MEH-nél a Kormányzati Portál működtetése és szolgáltatásainak bővítése, a KvVM-nél a minisztériumi igazgatás támogatás növekedése, a NKÖM-nél a PPP finanszírozással megvalósult Művészetek Palotája rendelkezésre tartási- és üzemeltetési díj fizetése, valamint a Nemzeti Audiovizuális Archívum részére történő vagyoni értékű jog vásárlás, valamint a GKM-nél a MÁV Rt. EU-konform átalakításához történő hozzájárulás személyi kifizetései indokolják az igazgatás támogatásának fenti arányú növekedését.

A törvényhozó szervek kiadásainak döntő része az Országgyűlés hivatali szerveinél jelentkezik, ahol 2005-ben 9%-os növekedés ment végbe. A végrehajtó szervek költségvetésének jelentős részét a minisztériumok és a MEH igazgatása teszi ki. E körben a támogatások összege 82,4 milliárd forintról 85,7 milliárd forintra (4%-kal) nőtt, a bevételek 21,1 milliárd forintról 18,8 milliárd forintra (11%-kal) csökkentek, ami gyakorlatilag a kiadások szinten maradását eredményezte.

A pénzügyi és költségvetési tevékenységek és szolgáltatások kiadása 2005. évben 144,5 milliárd forint, bevétele 17,5 milliárd forint, támogatása 134,3 milliárd forint volt. Összességében a kiadás a 2004. évi teljesítéshez képest 0,6 milliárd forinttal (0,5%), csökkent, ugyanakkor a bevétel 2,5 milliárd forinttal (16,7%), a támogatás 12,2 milliárd forinttal (10%) növekedett.

Az APEH 2005. évi kiadása 67,8 milliárd forint, ami 1,2 milliárd forinttal (1,3%) csökkent az előző évihez képest. Az 1,7 milliárd forint saját bevétel 0,2 milliárd forinttal kevesebb az előző évi teljesítésnél, míg a 72,2 milliárd forint támogatás 9,2 milliárd forinttal haladja meg az előző évit.

A kiadáscsökkenés a működési és felhalmozási költségvetésben jelentkezett, a dologi kiadásoknál 3,3%-os, az intézményi beruházási kiadásoknál 31,4% mértékben. A takarékos gazdálkodás keretében az APEH a dologi kiadásokon belül az előző évinél kevesebbet költött készletbeszerzésre és szolgáltatás vásárlásra.

A Vám- és Pénzügyőrségnél a 2005. évi kiadások az előző évi teljesítéshez képest 1,3 milliárd forinttal, 3,5%-al magasabb összegben teljesültek. A vámigazgatás feladatai az uniós csatlakozással új hangsúlyt kaptak. A testület legfontosabb feladata továbbra is a vám- és adóbevételek biztosítása, melynek átrendeződése tapasztalható, hiszen hosszú idő után ismét előtérbe kerülnek a jövedéki és a fogyasztáshoz kapcsolódó adók, mint a legnagyobb mennyiségben beszedett közterhek.

A jövedéki igazgatás jelentősége tovább nőtt, hiszen az adótételek emelkedése, az unió határok nélküli belső piaca az ellenőrzések erőteljes fokozását kívánta meg a testület részéről. A vámigazgatás hagyományos bevétel beszedő tevékenysége mellett kiemelt szerepet kap a gazdálkodói érdekek támogatása, az adminisztráció és bürokrácia csökkentése, ugyanakkor célzottabb ellenőrzésekkel a jogsértő cselekményekkel szembeni hatékony fellépéssel kell biztosítania a feladatok teljes körű ellátását.

A működési költségvetésben 2004. évi teljesítéshez viszonyítva a személyi juttatások 1,2 milliárd forinttal, a munkaadókat terhelő járulékok 0,3 milliárd forinttal növekedtek, a dologi kiadások szinten maradtak, az intézményi felhalmozási kiadások 0,2 milliárd forinttal csökkentek.

A Magyar Államkincstárnál a 2005. évi kiadások összesen 1,7 milliárd forinttal (7%-kal) csökkentek, míg a saját bevételek 2,5 milliárd forinttal (75,7%-kal) növekedtek az előző évhez viszonyítva. A kiadás csökkenés az intézményi beruházási kiadásoknál és a felújításnál, a bevétel növekedés a Kincstár alaptevékenysége körében térítés ellenében nyújtott szolgáltatásaiból származó bevételeknél jelentkezett.

A külügyi terület 2005-ös költségvetésének teljesítése során elsődleges cél volt az intenzív uniós diplomáciai tevékenység szabta követelményeknek történő megfelelés.

A terület 2005. évi kiadása 53,1 milliárd forint, az előző évinél 7,4%-kal magasabb volt, bevétele az előző évinél 37,7%-kal alacsonyabb, 7,6 milliárd forint, ugyanakkor a támogatása 23,9%-kal magasabb 46,9 milliárd forint. A támogatás növekedése döntő részben az ITD-H-nál és a Határon Túli Magyarok Hivatalánál jelentkezik. Utóbbi oka alapvetően a funkciók szerkezeti változása és a határon túli támogatások felhasználásának technikája (a Hivatalon keresztül kerülnek kifizetésre a fejezeti előirányzatként megtervezett támogatások).

A Külügyminisztériumnál 2005-ben történt jelentősebb szervezeti és szerkezeti változások: január 1-jétől a fejezeti hatáskörből kikerült az Európai Ügyek Hivatala, az év során előkészületek történtek a Magyar Köztársaság belgrádi nagykövetségének podgoricai hivatala, a csíkszeredai főkonzulátus, valamint a pristinai összekötő iroda megnyitására, összevonásra került a párizsi nagykövetséggel az UNESCO párizsi képviselete, a bécsi nagykövetséggel az ENSZ bécsi képviselete, a genfi ENSZ képviselet a genfi WTO képviselettel, valamint a moszkvai magyar kereskedelmi képviselet a moszkvai magyar nagykövetséggel. Új szakmai feladatként jelent meg a nemzeti vízum kiadás személyi és infrastrukturális hátterének biztosítása a szomszédos országokban működő 9 külképviseleten, a Demokrácia Központ létrehozása és működtetése, valamint a Tolerancia program megvalósítása.

Az alapkutatás kiadásai 47,2 milliárd forintról 54,8 milliárd forintra (16,1%-kal), a támogatások pedig 32,6 milliárd forintról 33,7 milliárd forintra (3,4%-kal) növekedtek a 2004. évi teljesítéshez képest. A többletek döntően a hasznosítás-, illetve innovációorientált K+F tevékenységekhez (GVOP intézkedések) kötődnek, valamint az MTA kutatóintézeteknél fedezetet nyújtottak az EU 6. Kutatási és Technológiai Demonstrációs Keretprogramjába történő fokozottabb bekapcsolódásra és a 2005. évi World Science Forum sikeres lebonyolítására.

A műszaki fejlesztés tisztán bevételből (EU támogatás) és maradvány-felhasználásból finanszírozott kiadásainak 90,4%-os (2,4 milliárd forintról 0,2 milliárd forintra) csökkenése a struktúra teljes megváltozásából (kifutó, máshol megjelenő, illetve újonnan belépő előirányzatok) adódik.

Az egyéb általános közösségi szolgáltatások kiadása - elsősorban a 2004-ben még e funkcióba tartozó elemek más funkcióba történő átsorolása miatt - 12%-kal csökkent az előző évihez képest. A bevétel mintegy 20,5%-kal növekedett, ugyanakkor a támogatás 23%-kal csökkent, melyet alapvetően a funkcióba tartozó legnagyobb kiadási tétel, a BM Központi Adatfeldolgozó, Nyilvántartó és Választási Hivatal forrásainak változása indokol.

A védelem költségvetési szervi és szakmai fejezeti kezelésű kiadásai a költségvetési évben összesen 269,8 milliárd forintot tettek ki, mely 12,6 milliárd forinttal (4,9%-kal) magasabb az előző év hasonló szerkezetű kiadásainál. A támogatások összege 33,6 milliárd forinttal kevesebb, mely 12,1% csökkenést jelent.

A Honvédelmi Minisztérium fejezet működési és szakmai kezelésű kiadása - mely tartalmazza a más funkcióba nem sorolt igazgatási, felsőoktatási, egészségügyi, igazságszolgáltatási, valamint a kormányzati frekvencia működtetésével kapcsolatban felmerült kiadásokat - 317,4 milliárd forint volt.

A NATO definíciónak megfelelő védelmi költségvetési szervi és szakmai fejezeti kezelésű kiadások tartalmazzák a Honvédelmi Minisztérium, valamint az egyéb védelmi kiadások címén (hadiipari kapacitások fenntartása, hadiipari technológia-korszerűsítő beruházások támogatása, légiriasztási rendszer fenntartási feladatai és védelemszervezési feladatok, ország-mozgósítási feladatok végrehajtása, Honvédelmi Tanács és a Kormány speciális működési feltételeinek biztosítása, K-600-as hírrendszer működtetése) történt teljesítéseket.

Az igazságszolgáltatási funkcióba tartozó szervek és fejezeti kezelésű előirányzatok kiadásai mintegy 107 milliárd forintot tettek ki 2005-ben, ami közel 7 milliárd forinttal (7%-kal) magasabb a 2004. évi teljesítésnél. A 97,2 milliárd forintos támogatás 4,9%-kal, míg a 9,8 milliárd forintot kitevő bevétel 16%-kal növekedett az előző évhez képest.

A kiadások több mint 62%-a a Bíróságok, közel 26%-a pedig a Magyar Köztársaság Ügyészsége fejezetnél jelenik meg. Előbbinél 3,7 milliárd forintot (6%-ot), utóbbinál 2 milliárd forintot (8%-ot) tett ki a növekedés. A támogatás 2 milliárd forinttal (3%) és 1,1 milliárd (4%) forinttal haladta meg az előző évi teljesülést. A saját bevételek alakulása nem volt egységes a két fejezetnél: míg a Bíróságoknál 32%-kal magasabb, addig az Ügyészségeknél közel 40%-kal kisebb összegben teljesültek, mint 2004-ben. A kiszámíthatatlanságot mutatja, hogy bár a változás iránya az előző évi tendenciával megegyezik, az eltérés mértéke közel kétszerese az előző évinek.

A költségvetési támogatás megnövekedett összege szolgált az igazságügyi és az ügyészségi alkalmazottak illetményemelése szintrehozásának, valamint a köztisztviselőkével azonos bérszínvonal biztosításából adódó többletkiadások fedezetéül. A támogatási többlet mindkét fejezetnél épületrekonstrukciós munkálatok elvégzését, biztonságtechnikai berendezések beszerzését, infrastrukturális fejlesztéseket tett lehetővé. Folytatódtak a PHARE és Átmeneti támogatásból megvalósuló, az európai uniós követelményekhez igazodó informatikai rendszer-fejlesztések. A Bíróságok támogatási növekménye továbbá az Üvegzseb törvény és a Jogi segítségnyújtásról szóló törvény végrehajtása miatti többletek finanszírozását is lehetővé tette.

A büntetés-végrehajtási igazgatás és működtetés funkcióhoz az Igazságügyi Minisztérium fejezet kiadásainak mintegy háromnegyedét kitevő büntetés-végrehajtás intézményrendszere, s a hozzá kapcsolódó fejezeti kezelésű előirányzatok tartoznak. A büntetés-végrehajtás - központi beruházás nélküli - kiadásai 2005-ben 39 milliárd forintot tettek ki, amely mintegy 1%-kal magasabb a 2004. évi 38,5 milliárdos értéknél. A támogatás 35 milliárdról 35,7 milliárd forintra nőtt, míg a bevétel 4 milliárdról 3,6 milliárd forintra csökkent.

A támogatás fedezte a közalkalmazottak és a hivatásos állomány illetményemelését, a jogszabály szerinti járandóságok, a költségtérítések, a túlszolgálatért járó pénzbeli térítések, valamint a leszerelők járandóságának kifizetését.

A rendelkezésre álló források fedezték továbbá a rendeltetésszerű működés költségeit, a fegyveres testületek kedvezményes nyugellátásának kiadásaihoz való hozzájárulást, a fogvatartottakat foglalkoztató gazdasági szervezetek támogatását, valamint a börtönkörülmények javítását célzó PHARE program lebonyolítását.

A rend- és közbiztonsági funkciót ellátó szervezetek 2005. évi kiadása mintegy 266,4 milliárd forint volt, ami 19 milliárd forinttal (7,4%-kal) több mint 2004-ben. A kiadások 94%-át (249,6 milliárd forint) támogatás finanszírozta. A bevételek 37,4%-kal (15 milliárdról 20,7 milliárd forintra) emelkedtek, részint az ingatlan értékesítések miatt.

A Rendőrség és a Határőrség a racionálisabb gazdálkodás és a hatékonyabb pénzügyi követelmények érvényesítését szem előtt tartva végezte tevékenységét. Mindkét szerv támogatása kisebb mértékben emelkedett, melynek eredményeként javult a rendőri munkavégzés színvonala (pl. nagyobb közterületi jelenlét, hatékonyabb lett a szervezett bűnözés elleni küzdelem, továbbá jelentős sikerként könyvelhető el a „Balkáni-útvonalhoz” kapcsolódó kábítószer-kereskedelem felderítése).

A Rendőrségnél kiemelkedő fontosságú volt a 3 éves gépjármű- és informatikai korszerűsítés program megkezdése, melynek keretében 1000 db rendőrautó cseréje valósult meg.

A Határőrség elmúlt évi feladatai közül kiemelkedő jelentőségű volt a teljes jogú schengeni tagságra történő szervezeti felkészülés. A külső határon érvényesültek a szűrőrendszer hatékonyságát növelő intézkedések (kirendeltségi működés, technikai, technológiai alkalmazás), a belső határon kidolgozásra került a csatlakozás utáni szervezeti struktúra, feladatrendszer.

A Polgári Nemzetbiztonsági Szolgáltatok feladatai között minden korábbinál nagyobb szerepet kaptak a terrorizmus elleni küzdelemből adódó feladatok, melyek végrehajtását a Kormány többlettámogatással és létszámbővítéssel segítette elő.

A tűzvédelemre a központi szervek 2005-ben mintegy 16,6 milliárd forintot használtak fel, ami ugyan 2,9 milliárd forinttal alacsonyabb az előző évhez képest, de ez a negatív eltérés a 2004. évi ingatlan beruházások (pl. több épület került egyidejűleg átadásra) megvalósulásával magyarázható.

Jóléti funkciók

A felsőoktatás működési és intézményi felhalmozási kiadása (az intézmények valamennyi funkciót tartalmazó, valamint a fejezetek központi felsőoktatási kiadása) az előző évi teljesítéshez képest (354,6 milliárd forint) 390,3 milliárd forintra, mintegy 35,7 milliárd forinttal (10,1%) nőtt. Ezen belül a támogatás 195,2 milliárd forintra (5,4 milliárd forinttal, 2,8%), a bevétel 203,9 milliárd forintra (33,1 milliárd forinttal, 19,4%) emelkedett. E funkcióhoz a felsőoktatási intézmények képzési és fenntartási feladatait, intézményi infrastrukturális fejlesztéseit, a hallgatók juttatásait, egyéb ösztöndíjakat, felsőoktatási szakmai fejlesztéseket, továbbképzéseket biztosító előirányzatok tartoznak. A kiadások emelkedése a felsőoktatási, szak- és továbbképző intézmények támogatásának, valamint az intézményi bevételek növekedésének eredménye.

Az egyéb oktatás funkciót alkotó oktatási intézmények, háttérintézmények, regionális átképző központok, alapítványok, egyes központi köz- és felsőoktatási, szakképzési feladatok, programok működési kiadása az előző évi teljesítéshez képest (38 milliárd forint) 40,7 milliárd forintra, mintegy 2,7 milliárd forinttal (7,3%) emelkedett. A támogatás 21,7 milliárd forintra (2,5 milliárd forinttal, 10,2%) csökkent, a bevétel 16,4 milliárd forintra (4,3 milliárd forinttal, 35,8%) nőtt. A kiadások emelkedése a Humánerőforrás-fejlesztési Operatív Program (HEFOP) keretében megvalósuló projektek, az alapítványok és az egyéb feladatok bővülő támogatásának, valamint a kutató és szolgáltató intézmények bevétele növekedésének eredménye.

A kulturális tevékenységekre és szolgáltatásokra fordított 2005. évi tényleges működési valamint szakmai célok kiadása 68,0 milliárd forint, ami azonos szinten maradt az előző évi teljesített kiadással, 67,9 milliárd forinttal. A saját bevételek 9,7 milliárd forintban realizálódtak, ami a 2004. évihez képest 9,3%-os csökkenést jelent. Ennek fő tényezői a közgyűjtemények bevételének 1,03 milliárd forintos, valamint a Nemzeti Kulturális Alapprogram bevételének 0,4 milliárd forintos elmaradása. A 2005. évi tényleges támogatás 66,0 milliárd forint, amely 7,4 milliárd forinttal (11,2%) több az előző évinél. A támogatás 10 költségvetési fejezetnél került felhasználásra, döntő része a Nemzeti Kulturális Örökség Minisztériumánál.

A filmszakmai támogatásokra 4,4 milliárd forint került felhasználásra. A közhasznú társaságok közhasznú feladatainak ellátását 4,8 milliárd forint biztosította. Új feladatként jelentkezett a Művészetek Palotájának megvalósításával és működésével kapcsolatos kiadások biztosítása, melyre 2,7 milliárd forint támogatás szolgált.

A nemzeti és kulturális értékek létrehozásának, megőrzésének, valamint hazai és határon túli terjesztésének támogatásával kapcsolatos feladatokat - részben - a Nemzeti Kulturális Alapprogram finanszírozta. 2005-ben az NKA forrásai terhére 12 683 db pályázat került elbírálásra, ebből a támogatott pályázatok száma 6483 db. A megítélt támogatás összege 8,4 milliárd forint volt, nagyságrendjében a 2004. évivel megegyező. Az előző évhez viszonyítva azonban közel 22%-kal nőtt az egy pályázatra jutó átlagos támogatás összege.

2005-ben megváltozott az Alapprogram finanszírozási rendszere, a rendelkezésre bocsátott állami támogatás megegyezett a költségvetési törvényben jóváhagyott eredeti előirányzattal, elszakadt a kulturális járulék tényleges összegétől. Ez kedvezően hatott az Alapprogram gazdálkodására, mivel kiszámíthatóvá vált a bevétel összege és annak üteme is.

Gazdasági funkciók

Tüzelő- és üzemanyag, valamint energiaellátási feladatok funkció (Műszaki Biztonsági Főfelügyelet, Magyar Energia Hivatal, Országos Atomenergia Hivatal) kiadási előirányzata 6,3 milliárd forint volt, ami az előző évinél 0,3 milliárd forinttal (4,5%) alacsonyabb. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - sajátbevételből (6 milliárd forint) látták el, ami az előző évihez képest nem változott. Költségvetési támogatásuk az előző évihez képest 0,2 milliárd forinttal (16,65%) csökkent.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 364,4 milliárd forint volt, ami 112,4 milliárd forinttal (44,6%-kal) nőtt a 2004. évi teljesítéshez képest. A saját bevétel 132,7 milliárd forint, ez 80,5 milliárd forinttal (154%-kal) haladja meg az előző évit. A támogatás 220,1 milliárd forint, ami 17,8 milliárd forinttal (8,8%-kal) meghaladja az előző évit. Az előirányzatok fenti növekménye döntően az agrárgazdaság segítését szolgáló folyó kiadások és jövedelem-támogatások, valamint a SAPARD támogatásból megvalósuló programok jogcímein jelentkezett.

A közlekedési és távközlési tevékenységek és szolgáltatások funkció kiadása 329,8 milliárd forint, bevétele 136,5 milliárd forint, támogatása 193,2 milliárd forint volt. Összességében a kiadás a 2004. évi teljesítéshez képest 82,9 milliárd forinttal (20%), a támogatás pedig 128 milliárd forinttal (39,8%) csökkent. A bevétel 49,2 milliárd forinttal (56,4%) nőtt. A gyorsforgalmi úthálózat program 112,2 milliárd forinttal, az útfenntartási és fejlesztési feladatok 11,8 milliárd forinttal csökkentek, új előirányzatként jelentkezett az M5-ös rendelkezésre állási díj 22,3 milliárd forinttal. A bevételek 49,2 milliárd forintos növekedése döntően az Útgazdálkodási és Koordinációs Igazgatóságnál, a Gyorsforgalmi úthálózat programnál jelentkezett.

A bányászat és ipar feladatait végző intézmények (Magyar Geológiai Szolgálat, Magyar Bányászati Hivatal, Szénbányászati Szerkezetátalakítási Központ) 2005. évi kiadása 4,8 milliárd forint, bevétele 4,1 milliárd forint, költségvetési támogatása 2,0 milliárd forint, amely összeg az intézmények geológiai és bányászati hatósági engedélyezési, felügyeleti feladatainak forrását biztosítja. Az előirányzatok az előző évihez képest minimális mértékben növekedtek.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 306,2 milliárd forint, ami 73,3 milliárd forinttal (31,5%-kal) haladja meg a 2004. évi teljesítést. A bevételek 170,9 milliárd forintos előirányzata 32,9 milliárd forinttal (23,8%-kal) haladja meg az előző évit, a támogatások 128,1 milliárd forintos összege 29,2 milliárd forinttal (30%) növekedett az elmúlt időszakhoz viszonyítva. A kiadások növekedése döntően a ROP, GVOP és PHARE programok forrásainak a növekedéséből adódott.

A környezetvédelem intézményi és ágazati célfeladatainak kiadása 48,8 milliárd forint volt, ami az előző évi teljesítéshez képest összességében 21,5 milliárd forinttal csökkent. A kiadás csökkenés döntő részét (más részfeladatok növekedése mellett) az ISPA támogatással megvalósuló programok befejezése (7,8 milliárd forint), valamint a KAC előirányzat kifutása (14,7 milliárd forint) okozta. A 21,6 milliárd forintos bevétel 5,3 milliárd forinttal (32,5%), a 21,3 milliárd forintos támogatás 31,6 milliárd forinttal (59,7%) alacsonyabb az előző évinél.

Az egyházak és a társadalmi önszerveződések támogatása

Az egyházak tevékenységének támogatására - a személyi jövedelemadó 1%-os rendelkezésére épülő egyházi alapintézmény-működési támogatásra, a hitoktatók díjazására, a kistelepüléseken egyházi szolgálatot teljesítők jövedelempótlékára és az egyházak egyéb tevékenységének támogatására (EKA) - 2005-ben 16,3 milliárd forintot fordított a központi költségvetés. Ez az összeg 293 millió forinttal több, mint az ugyanezen célokra fordított 2004. évi támogatás. A növekedés döntően az alapintézmény-működési támogatás előirányzatánál következett be.

További 8,0 milliárd forint központi költségvetési támogatást jelentett az átadásra nem került ingatlanok után kifizetett járadék. Ez az összeg 600 millió forinttal növekedett az előző évi támogatáshoz képest, figyelemmel az inflációra.

A Nemzeti Civil Alapprogram eredeti támogatási előirányzata a 2004. évi 6 108,4 millió forintról 2005-re 7 000 millió forintra nőtt. A 2005. évi előirányzatból a civil szervezetek közcélú tevékenységét, illetve működését segítő támogatások összege 6 381 millió forint volt; az előirányzat elosztásával, pályázatkezeléssel összefüggő feladatokra 619 millió forintot fordítottak. A kiadási előirányzat 4 765 millió forintra teljesült, tekintettel arra, hogy a 2005. novemberében és decemberében meghirdetett pályázatok esetében a kifizetések áthúzódtak a 2006. évre.

Összességében a társadalmi önszerveződések a 2005. évben a központi költségvetésből megközelítőleg 31,5 milliárd forint címzett támogatást kaptak. Ebből az alapítványok és közalapítványok több mint 20,2 milliárd forint, a társadalmi és szakmai szervezetek megközelítőleg 11,3 milliárd forint támogatásban részesültek.

A személyi jövedelemadó 2004. évi befizetéseinek 1%-os rendelkezései nyomán 2005 őszén 23 250 kedvezményezett egyesület, alapítvány, közalapítvány és kulturális tevékenységet végző szervezet összesen 6 985,7 millió forint költségvetési támogatáshoz jutott. Az Országgyűlés által meghatározott

- társadalmi sporttevékenység támogatására 224,1 millió, míg

- a Szülőföld Alap bűnmegelőzés feladatainak támogatására 177,7 millió forint,

- a parlagfűmentesítés feladatainak támogatására 763,0 millió,

- az egészségjavítást célzó támogatására 108,2 millió forint

támogatást rendeltek közvetlenül az adózók.

A pártok a párttörvénynek megfelelően, a választási eredményeik alapján jutottak költségvetési támogatáshoz: a 7 párt összesen 2 548,9 millió forinthoz. A négy pártalapítványnak 1 078,8 millió forint felhasználására volt lehetősége.

Humánszolgáltatások normatív támogatása

A köz- és a felsőoktatási, a személyes gondoskodást nyújtó szociális, a gyermekjóléti és -védelmi feladatokat ellátó, intézményt fenntartó egyház, társadalmi szervezet, alapítvány, közalapítvány, országos kisebbségi önkormányzat, közhasznú társaság, gazdasági társaság és e feladatokat főtevékenységként végző egyéni vállalkozók az általuk nyújtott humánszolgáltatásokhoz normatív állami hozzájárulásban részesültek.

Az egyházi és az alapítványi fenntartású felsőoktatási intézmények 2005-ben 7,4 milliárd forint normatív támogatást hallgatói létszám képzési többlete elnevezéssel kaptak az Oktatási Minisztériumtól. Az egyházi felsőoktatási intézmények hitéleti képzésére 2,2 milliárd forint volt fordítható.

A humánszolgáltatások nem költségvetési intézményi formában történő normatív támogatására az Oktatási Minisztérium 68,7 milliárd, míg az Ifjúsági, Családügyi, Szociális és Esélyegyenlőségi Minisztérium 23,8 milliárd forintot fordított.

Mind a közoktatási, mind a szociális, gyermekjóléti és -védelmi feladatokat ellátó egyházi intézmények, mind a közoktatási feladatokat ellátó, országos kisebbségi önkormányzatok által fenntartott intézmények a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban valós oktatott, nevelt gyermekenként, illetve tanulónként 128 000 forint/fő/évben írta elő, a szociális, gyermekjóléti és -védelmi ellátásban pedig a megállapított normatíva 44,9%-ában. Kiegészítő támogatásra összesen a közoktatásban 12,3 milliárd forintot, a szociális ellátásban 3,6 milliárdot fordítottak.

Az egyházi intézményfenntartók esetében a kiegészítő támogatás teljesítésénél az eltérés rendezésére - az önkormányzati tervezett és tényleges adatok ismeretében - az éves költségvetés végrehajtásáról szóló törvényben került sor. A 2005. év végén elfogadott, megelőző évről szóló zárszámadási törvény alapján az egyházi közoktatási intézmények kiegészítő támogatására 912,0 millió forint került pótlólag kiutalásra.

Agrártámogatások

A költségvetési törvény a mezőgazdasági termelőknek 2005-ben összesen 159 028,4 millió forintot biztosított, melyet az európai uniós források 169 328,6 millió forinttal egészítettek ki. Így együttesen 328 357,0 millió forintos támogatás állt a termelők rendelkezésére.

Ebből a költségvetési törvényben a Földművelésügyi és Vidékfejlesztési Minisztérium fejezetben összesen 205 505,5 millió forint szerepelt, melyből a központi költségvetési támogatás 155 045,7 millió forint, az EU-s bevétel pedig 50 459,8 millió forint volt. Az átcsoportosítások, zárolások, illetve az előző évi maradványok előirányzatosítása után a Földművelésügyi és Vidékfejlesztési Minisztérium fejezetben lévő kifizethető forrás összesen 262 522,4 millió forintra emelkedett, melyből ténylegesen 236 095,5 millió forintot folyósítottak. Ebből 131 451,5 millió forintot a Folyó kiadások és jövedelemtámogatásokra, illetve 15 309,1 millió forintot pedig Fejlesztési típusú támogatásokra fizettek ki.

A Földművelésügyi és Vidékfejlesztési Minisztérium fejezetben szereplő előirányzatokon túl, 2005-ben az egységes területalapú támogatásokra 148 001,9 milliárd forintot folyósítottak tisztán európai uniós forrásból.

A mező- és erdőgazdálkodás, valamint az élelmiszer-feldolgozás támogatásaira 2005-ben a költségvetési törvény 130 998,3 millió forintot irányzott elő. Az év közben végrehajtott átcsoportosítások, zárolások és előző évi maradványok előirányzatosítása miatt 150 155,4 millió forintra növekedett a felhasználható keret. 2005-ben ténylegesen 148 665,5 millió forintot folyósítottak, amelyből

- a Folyó kiadások és jövedelem támogatások kiadása 131 451,5 millió forint,

- a Fejlesztési típusú támogatások kiadása 15 309,1 millió forint volt.

2005-ben a költségvetési törvény a Folyó kiadások és jövedelemtámogatásokra 107 582,2 millió forintot irányzott elő. A 2004-ről 2005-re átütemezett kifizetésekből és az év közben végrehajtott átcsoportosításokból kifolyólag, az államháztartási tartalék zárolása mellett, 131 673,8 millió forintra növekedett a kiadásra felhasználható keret. Ténylegesen 2005-ben a folyó kiadások és jövedelemtámogatások jogcímre 131 451,5 millió forintot folyósítottak, mely gyakorlatilag 100%-os felhasználást jelent.

A Fejlesztési típusú támogatások jogcímen többek között mezőgazdasági gépvásárláshoz, lízinghez, illetve meliorációs és öntözésfejlesztéshez kaphatnak támogatást a mezőgazdasági vállalkozók. 2005-ben a jogcím törvényi kiadási előirányzata 18 851,1 millió forint volt. Fejezeti átcsoportosítások és az államháztartási tartalékképzési kötelezettség révén a felhasználható összeg 15 319,1 millió forintra csökkent, melyből 15 309,1 millió forint lett ténylegesen kifizetve, mely 100%-os felhasználást jelent.

2005-től önálló jogcímként jelenik meg az Erdőtelepítés, erdőszerkezet-átalakítás, fásítás. Az előirányzat nyújtott támogatást az előző években telepített erdők folyamatban lévő munkálatai befejezésére, a folyamatban lévő erdősítés 2005. évi ápolási és tisztítási feladataira. A költségvetési törvény 4 015,0 millió forint kiadási előirányzatot határozott meg. A módosított kiadási előirányzat 2 817,5 millió forint volt, a tényleges felhasználás 1 802,6 millió forinttal teljesült.

Az Egyes speciális szövetkezések [Termelő Értékesítő Szövetkezet (TÉSZ), Beszerző Értékesítő Szövetkezet (BÉSZ)] támogatása jogcím költségvetési előirányzata 550,0 millió forint volt, mely a termelői értékesítő szervezetek létrehozásának és működésének elősegítését szolgálja. A költségvetési törvényben meghatározott zárolásokból kifolyólag a felhasználható keret 345,0 millió forintra csökkent, melyből 2005-ben 102,3 millió forint került kifizetésre.

Erdészeti feladatok 4 750,0 millió forintos költségvetési előirányzata az erdőtörvényben elrendelt, erdőgazdálkodási üzemtervekben előírt tartamos, hosszú távú erdőgazdálkodási munkák elvégzésének támogatására nyújt fedezetet. A módosított kiadási előirányzat 5 073,1 millió forint, a tényleges kifizetés pedig 4 294,3 millió forintos összeggel teljesült. A támogatáshoz tartozó központosított erdőfenntartási járulék, illetve erdővédelmi és erdőgazdálkodási bírság befizetési kötelezettség előirányzata 4 250,0 millió forint volt, melyből 2005. december 31-ig 2 305,2 millió forint teljesült. Mivel az elszámolási határidő a tárgyévet követő február 15., így 2006. április 30-ig az áthúzódó 2005. évi bevételek 2 856,2 millió forint összegben teljesültek.

A termőföld védelmével, hasznosításával kapcsolatos költségvetési befizetés tervezett összege 4 120,0 millió forint volt, ami földvédelmi járulék, valamint földvédelmi és talajvédelmi bírság címen befizetett összegekből adódik. A tényleges bevétel összesen 5 332,3 millió forintra teljesült. A Termőföldvédelem támogatására a költségvetési törvényben 1 200,0 millió forint kiadási előirányzat szerepelt, az államháztartási tartalékképzési kötelezettség teljesítése és átcsoportosítás után a felhasználható összeg 800,1 millió forint, a tényleges kiadás 598,8 millió forint volt. E jogcímhez tartozóan a termőföld rendeltetésének megfelelő hasznosíthatóság visszaállítása, valamint a birtok-összevonási célú földvásárlás támogatása valósult meg.

Állattenyésztési feladatok kiadási előirányzata 1 150,0 millió forint volt, melynek fedezetéül az állattenyésztési és tenyésztésszervezési bevételek szolgáltak. A befizetési kötelezettség előirányzata 1 200,0 millió forint, a tényleges bevétel, az állatállomány csökkenést miatt 729,7 millió forint volt. Az államháztartási tartalék elvonása és az előző évi maradvány figyelembe vétele után a rendelkezésre álló kiadási összeg 1 093,9 millió forint volt, mely törzskönyvezésre, teljesítmény vizsgálatok és nyilvántartások támogatására folyósítottak.

A halgazdálkodási tevékenység támogatásainak forrása az állami halász- és horgászjegyek díjakkal, halászatfejlesztési hozzájárulással illetve a halvédelmi bírsággal kapcsolatos befizetési kötelezettségből származik. A jogcímhez tartozó tervezett befizetés 320,0 millió forint, míg a támogatás kiadás 280,0 millió forint volt. Ténylegesen 334,6 millió forint befizetés teljesült, miközben a kiadási előirányzat 374,5 millió forintra módosult, melyből 199,4 millió forint került felhasználásra.

A vadgazdálkodási tevékenység előirányzott díjbevételei együttesen a költségvetési törvény szerint 850,0 millió forint volt, míg a költségvetési kiadás 730,0 millió forint. A tárgyévi összes bevétel 988,8 millió forint lett, a módosított kiadás pedig 807,8 millió forint, melyből a szokásos feladatok végrehajtása 526,8 millió forint felhasználásával történt.

Beruházás-ösztönzési célelőirányzat

A beruházás-ösztönzési célelőirányzat - a nagyberuházások támogatásfinanszírozása kapcsán felmerült problémák megoldása érdekében - a Pénzügyminisztérium és a Gazdasági és Közlekedési Minisztérium között 2005. március 3-án megszületett megállapodás alapján két részre szakadt. Az eredeti törvényi sor megnevezése beruházás-ösztönzési célelőirányzat maradt, feladatát a nemzetgazdasági jelentőségű beruházások egyedi kormánydöntéssel történő támogatásának kezelése képezte. Erre a célelőirányzatra vonatkozott a 2005. évi költségvetési törvény 46. § (1) bekezdésének 13. pontja szerinti rendelkezése, amely az előirányzat kimerülése esetén annak felülről történő megnyithatóságát szabályozta.

A beruházás-ösztönzési stratégia célkeresztjében a 10 millió eurót meghaladó beruházások támogatása állt, a 2005. évi kifizetések döntő része a Kormány által már korábban jóváhagyott nagyberuházási szerződések támogatási igényeihez kapcsolódott. A célelőirányzat tárgyévi összes kiadása 8,9 milliárd forintot tett ki, azaz a módosított törvényi előirányzat 3,8 milliárd forinttal került túllépésre.

Az egyedi Kormánydöntések alapján a gazdasági és közlekedési miniszter által tizenegy nagyberuházás támogatása tárgyában 2005. december 31-ig aláírt szerződések támogatási igénye a 2004-2010. évek közötti időszakra 53 266 millió forintos kötelezettséget jelent a büdzsé számára.

Az újonnan létrehozott törvényi sorra került a célelőirányzat nagyberuházásokon kívüli része, valamint a 2004. évi előirányzat-maradvány összege nemzeti beruházási célelőirányzat megnevezéssel. Ez utóbbi a hagyományos támogatási feladatokkal összefüggő közvetlen teendők ellátását, így többek között a nemzeti finanszírozású pályázatok meghirdetését és az azokhoz kapcsolódó támogatások kifizetését, a közreműködő szervezetek finanszírozását, az egyéb minisztériumi háttér-tevékenységek költségeinek megfizetését és a jogszabályok által előírt feladatok végrehajtást szolgálta.

Energiagazdálkodási célelőirányzat

Az energiagazdálkodási célelőirányzat a földgázellátásról szóló 2003. évi XLII. törvény 50. §-ában foglaltaknak megfelelően túlnyomórészt a lakossági földgáz árkompenzáció finanszírozását szolgálta. A háztartási fogyasztók számláján jóváírásként megjelenő ellentételezés fedezetét a MOL Rt. által a célelőirányzat javára teljesített befizetések biztosították. A célelőirányzat felhasználásának részletes szabályait, a kedvezményes gázellátás igénybevételének módját törvényi felhatalmazás alapján a 113/2003. (VII. 29.) Korm. rendelet és az 50/2003. (VIII. 14.) GKM rendelet rögzítette. A lakossági fogyasztók 2005-ben összesen mintegy 75 milliárd forint összegű kompenzációban részesültek. A költségvetési törvény 121. § g) pontjában kapott felhatalmazás alapján a Kormány a 271/2005. (XII. 15.) Korm. rendeletében döntött a 2005. november 1-jei földgáz-áremelés intézményi ellentételezéséről. Az e célra szánt keret felét - 786,8 millió forintot - a célelőirányzat terhére biztosították a kedvezményezetteknek. Az energiagazdálkodási célelőirányzat tárgyévi 76 milliárd forintos kiadása több mint másfélszerese (169%) volt az eredeti előirányzatnak, amit az előző évi maradvány közel teljes összegének felhasználásával lehetett teljesíteni. A 2005. évet a célelőirányzat - köszönhetően az állami tulajdonban lévő párnagáz tulajdonjoga átruházásának ellenértékeként a MOL Rt. által decemberben egy összegben befizetett 60 milliárd forintos bányajáradéknak - 63,8 milliárd forintos maradvánnyal zárta, amelynek felhasználása 2006. április végéig megtörtént.

2.7. Elkülönített állami pénzalapok támogatása

Az elkülönített állami pénzalapok 2005-ben összesen 20,4 milliárd forint költségvetési támogatásban részesültek a jóváhagyott 18 milliárd forinttal szemben.

- A Kutatási és Technológiai Innovációs Alap támogatása 12,2 milliárd forintot tett ki.

- Az atomenergiáról szóló 1996. évi CXVI. törvény 64. § (2) bekezdése rendelkezése értelmében a Központi Nukleáris Pénzügyi Alap értékállóságának biztosítása érdekében 5,8 milliárd forint támogatás lett előirányozva. A teljesített támogatás összege - a költségvetési törvény 46. § (1) bekezdésének 12. pontja alapján - pedig 6,7 milliárd forint lett.

- A Szülőföld Alapról szóló 2005. évi II. törvény kiegészítette a 2005. évi költségvetési törvényt, így a Szülőföld Alap 1 milliárd forint támogatásban részesült.

- A Munkaerőpiaci Alap költségvetési támogatás címen - 2004. évi költségvetéséről és az államháztartás hároméves kereteiről szóló törvény végrehajtásáról szóló 2005. évi CXVIII. törvény 9. § (1) bekezdésében megállapított elszámolás szerint - a 2004. évi befizetésből 0,4 milliárd forint visszatérítésben részesült. Az elszámolást a 2004. évi költségvetéséről és az államháztartás hároméves kereteiről szóló 2003. évi CXVI. törvény 67. § (2) bekezdése írta elő.

- A Wesselényi Miklós Ár- és Belvízvédelmi Kártalanítási Alap támogatása pedig 84,5 millió forint volt.

2.8. Garancia és hozzájárulás a társadalombiztosítási alapok kiadásaihoz

Az államháztartás társadalombiztosítási alrendszerének bevételeit a központi költségvetés évről-évre rendszeresen kiegészíti támogatási célú összegekkel. A 2005. évben az ezekre vonatkozó szabályozás a költségvetési törvényben a központi költségvetés és a társadalombiztosítás kapcsolatát meghatározó részben (25. §) jelent meg.

A költségvetési törvény a támogatás összegét 421,4 milliárd forintban határozta meg - ami teljes egészében a Nyugdíjbiztosítási Alap bevételeit gyarapította. Ennek 2005. évi teljesítése közel 422,0 milliárd forint volt, mintegy 0,6 milliárd forinttal magasabb az előirányzatnál. Az egyes jogcímek alakulása a következő képet mutatta:

- a magán-nyugdíjpénztárakba átlépett személyek kieső járulékbefizetéseinek pótlására biztosított összeget a költségvetési törvény 211,2 milliárd forintban határozta meg, a teljesítés ugyanakkora volt. Az előző évihez viszonyított növekedés 25,7%;

- a Nyugdíjbiztosítási Alap kiegyensúlyozott költségvetésének biztosítására szolgáló és a központi költségvetésben tervezett támogatás előirányzata 187,2 milliárd forint volt, a teljesítés 0,1 milliárd forinttal ( kerekítés nélkül 70 millió forinttal) haladta meg az előirányzatot. A Kormány 2167/2005. (VIII. 2.) Korm. határozatában 70 millió forintot biztosított a Nyugdíjbiztosítási Alap részére a központi költségvetés általános tartalékából a gyermeket nevelő özvegyek nyugdíjjogosultságának kiterjesztésével kapcsolatos költségekre. Az előző évihez viszonyított növekedés 29,8%;

- a GYES-ben, a GYED-ben és GYET-ben részesülők után fizetendő nyugdíjbiztosítási járulék előirányzott összege 22,9 milliárd forint, a teljesítés ugyanakkora volt. A teljesítés mintegy 5,7%-kal haladta meg az előző évi összeget;

- a 2005. évi költségvetési törvény 4. §-a alapján a Nyugdíjbiztosítási Alap a központi költségvetés céltartalékából mintegy 0,4 milliárd forintnyi támogatásban részesült létszámcsökkentéssel kapcsolatos kiadásai fedezetére;

- a Kormány 2279/2005. (XII. 9.) Korm. határozatában a központi költségvetés általános tartalékából a Nyugdíjbiztosítási Alap részére 65,6 millió forint támogatást biztosított nyugdíjintézkedésekkel kapcsolatos kiadásainak fedezésére.

A 2005. évi költségvetési törvény 4. §-a alapján az Egészségbiztosítási Alap is részesült támogatásban a központi költségvetés céltartalékából létszámcsökkentéssel kapcsolatos kiadásai fedezésére. Ez mintegy 0,3 milliárd forintos támogatást jelentett. A Kormány 2167/2005. (VIII. 2.) Korm. határozatában további 95 millió forintot biztosított a központi költségvetés általános tartalékából az Egészségbiztosítási Alap részére, a közgyógyellátás átalakítása miatt szükséges online rendszer támogatására.

A fentiek alapján a két Alap részére együttesen biztosított központi költségvetési hozzájárulás 2005-ben 422,4 milliárd forint volt.

2.9. Helyi önkormányzatok támogatása

A helyi önkormányzatok támogatása 2005. évben összesen 881,4 milliárd forint volt. A nettó finanszírozás körébe vont támogatási jogcímek és a személyi jövedelemadó együttes utalása december végéig 1059,3 milliárd forint volt.

A központosított támogatások 2005 évi együttes pénzforgalma 79,7 milliárd forint volt, a legnagyobb összegű kifizetések az alábbi jogcímekről történtek:

- helyi közforgalmú közlekedés normatív támogatása 14,8 milliárd forint,

- többcélú kistérségi társulások normatív támogatása 8,5 milliárd forint,

- kiegészítő támogatás helyi önkormányzatok bérkiadásaihoz 8,4 milliárd forint,

- települési önkormányzati szilárd burkolatú belterületi közutak burkolat-felújításának támogatása 6,2 milliárd forint összegben.

Az önhibájukon kívül hátrányos helyzetben lévő önkormányzatok támogatása címen december végéig 17,5 milliárd forint került kifizetésre.

A címzett és céltámogatások 2005. évi teljesítése 68 milliárd forint volt, a helyi önkormányzatok fejlesztési és vis maior feladatainak támogatása jogcímen pedig 22,9 milliárd forint.

A normatív kötött felhasználású támogatások címen 2005. évben 117,2 milliárd forint felhasználás történt, a helyi önkormányzatok színházi támogatása pedig 11,3 milliárd forintot tett ki.

A vis maior tartalék terhére 2005. évben 3,3 milliárd forint kifizetés történt.

A Budapest 4-es metróvonal első szakaszának építését szolgáló támogatás keret terhére 5,6 milliárd forint került kifizetésre.

2.10. Társadalmi önszerveződések támogatása

A társadalmi önszerveződések támogatásának 2005. évi kifizetése 3,7 milliárd forint volt, ami 100%-os teljesülésnek felel meg. A nemzeti és etnikai kisebbségi szervezetek, a pártok és pártalapítványok támogatása az előrejelzésnek megfelelően alakult, előirányzat módosításra nem volt szükség.

2.11. A nemzetközi pénzügyi kapcsolatokból eredő kiadások

A nemzetközi pénzügyi kapcsolatokból eredő kiadások - az egyes nemzetközi pénzügyi szervezetek és pénzintézetek részére fizetett alaptőke-hozzájárulások és tagdíjak - 7,6 milliárd forintos teljesülése 0,2 milliárd forinttal elmaradt az előirányzattól. Ennek legfőbb oka a devizában előírt kötelezettségeknél a forint árfolyamának tervezettől eltérő változása.

2.12. A költségvetés adósságával kapcsolatos folyó kiadások

Az államadósság költségvetési elszámolásai fejezet kiadásainak 914,4 milliárd forintos összege 34,2 milliárd forinttal haladta meg az előirányzatot. Az adósságszolgálat kiadásait döntően a 903,3 milliárd forint összegű kamatteher határozta meg, mely az előirányzatot 35 milliárd forinttal haladta meg. Az adósságkezelés és követeléskezelés egyéb költségei 11,1 milliárd forintot tettek ki, amely összesen 0,8 milliárd forinttal maradt el a tervezettől.

A kamatkiadások eltérése a következő okokkal magyarázható:

- 2005-ben a tervezettnél alacsonyabb szinten alakultak a devizaárfolyamok: az átlagos forint/euró árfolyam a tervezett 254,5 helyett 248,1 lett,

- a tervezettnél 402,4 milliárd forinttal magasabban alakult a 2005. évi teljes nettó finanszírozási igény,

- az év első felében az állampapír-piaci forinthozamok átlagosan meghaladták a tervezettet, az év második felében pedig a tervezett szint alatt alakultak,

- a 2004. év végi adósságállomány a tervezéskori várható értékhez képest 205,2 milliárd forinttal kedvezőbben alakult,

- a tervekhez képest 2004. év végén és 2005 folyamán is módosult a forint és deviza előtörlesztések, illetve a 2005. évi hitelátvállalások összege.

A kamatkiadások 35 milliárd forintos túllépéséből az említett okok hatása a következő:

- A 2004. év végi adósságállomány alakulása és a 2005. évi többlet-finanszírozási igény miatti, ún. mennyiségi hatás, a 2005-ös kamatkiadásokat 8,1 milliárd forinttal növelte.

- A tervektől eltérő időpontban és mennyiségben megvalósuló előtörlesztések és átvállalások okozta, ún. egyéb tényezők hatása 26,8 milliárd forinttal növelték a kamatkiadásokat 2005 folyamán.

Az adósságkezelés és követeléskezelés egyéb költségein belül a forintjutalékok összege csökkent, a devizajutalékok összege pedig növekedett a tervekhez képest. A forintjutalékok csökkenését a vártnál alacsonyabb lakossági értékesítés, a devizajutalékok növekedését pedig a terveket meghaladó devizakötvény kibocsátás eredményezte.

2.13. Kormányzati rendkívüli és egyéb kiadások

A kormányzati rendkívüli és egyéb kiadások mérlegsoron 2005-ben 34,3 milliárd forint, azaz a törvényi előirányzat 122,3%-a került kiutalásra a következő jogcímeken:

Kormányzati rendkívüli kiadások

Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2005. évi költségvetési előirányzata 4,7 milliárd forint volt, a folyósító szerv részére történő átutalás, illetve a jogosultak részére történő kifizetés pedig 4,6 milliárd forintot tett ki. Az év folyamán havonta átlagosan mintegy 30,5 ezer fő részesült életjáradékban, ennek átlagos havi összege 12,2 ezer forint volt. A pénzbeli kárpótlás alapösszegének éves emelése a 111/2005. (VI. 23.) Korm. rendelet alapján megtörtént.

Az 1947-es Párizsi Békeszerződésből eredő, az 1997. évi X. törvény alapján járó kárpótlási életjáradék 2005. évi költségvetési előirányzata 2,5 milliárd forint volt, a folyósító szerv részére történő átutalás, illetve a jogosultak részére történő kifizetés pedig 2,3 milliárd forintot tett ki. Az előző évhez képest változást jelentett, hogy a törvény módosítása az életjáradékra váltható további keret összegét 250 millió forintra növelte, továbbá a munkaképesség csökkenéséből eredő jogosultság figyelembevételét 1997. január 1-jei visszamenőleges hatállyal állapította meg. Az év folyamán havonta átlagosan mintegy 13,4 ezer fő részesült életjáradékban, melynek átlagos havi összege 14,3 ezer forint volt. Az életjáradékok alapösszegének a költségvetési törvényben előírt emelése megtörtént.

A pénzbeli kárpótlás folyósítási költségeire előirányzott 123 millió forint teljes mértékben kifizetésre került a folyósító Országos Nyugdíjbiztosítási Főigazgatóság részére.

A volt egyházi ingatlanok visszaadására az előirányzat alapján megállapított 4,6 milliárd forintos összeg szinte teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanítására fizettek ki.

Egyéb kiadások

A felszámolásokkal kapcsolatos állami helytállás miatt 646 millió forint (161,6%) volt a költségvetés kiadása 2005-ben.

Szanálással kapcsolatos költségvetési kifizetésre 2005-ben nem került sor.

Magán és egyéb jogi személyek kártérítésére átutalt összeg csupán 4 millió forinttal maradt el az 1,5 milliárd forintos törvényi előirányzattól. A kiadások közül a legnagyobb tételt a Postabank kisrészvényeseinek megítélt 759 millió forint kifizetése jelentette.

A K-600 kormányzati hírközlési rendszer működtetésére 200 millió forintot, azaz az előirányzat felét utalták át. A fennmaradó 200 millió forint a 2271/2005. (XII. 6.) Korm. határozat alapján - a hírközlési rendszerhez kapcsolódó informatikai beruházások megvalósítása, az üzemviteli tevékenység fejlesztése céljából - az Informatikai és Hírközlési Minisztériumhoz került átcsoportosításra.

A helyi önkormányzatok normatív állami hozzájárulásának elszámolásából eredő kiadási jogcím mintegy 10,9 milliárd forintot tett ki, amely több mint három és félszerese az eredetileg tervezettnek. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket. Az előirányzathoz viszonyított túlteljesülés mögött elsősorban az áll, hogy a 2004. évi költségvetésről szóló 2003. évi CXVI. törvény 4. számú mellékletének 2. 4. pontjában foglaltak alapján az önkormányzatok által 2004-ben jogtalanul igénybevett normatív támogatások 2005-ben a hátrányos helyzetű önkormányzatok között visszaosztásra kerültek.

A nettó finanszírozással kapcsolatos 96 millió forintos kiadás az önkormányzatok által a nettó finanszírozás keretében előleg módján igénybevett, de januárban inkasszált támogatást tartalmazza.

Az egyéb vegyes kiadások a Magyar Államkincstár pénzforgalmával kapcsolatosan, automatikusan teljesültek az érintett szervek (MNB, Magyar Posta, stb.) intézkedései alapján. Ezzel összefüggésben 1,8 milliárd forint (91,2%) kiutalás történt meg. Az előirányzatból a pénzügyminiszter és az informatikai és hírközlési miniszter között létrejött megállapodás alapján nemzetközi választott bírósági perben történő képviselet ellátásának díjára összesen 281 millió forintot csoportosítottak át az Informatikai és Hírközlési Minisztériumhoz.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlások jogcímen 6,8 milliárd forintot (95,7%) utaltak át a kedvezményezettek javára.

A rendkívüli beruházási tartalék az év közben felmerülő, előre nem látható ad hoc beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból átcsoportosítást a központi költségvetési fejezetek felügyeletét ellátó szervek vezetői, illetve az állami feladatokat is ellátó intézmények kezdeményezhettek, a döntés meghozatala - törvényi felhatalmazás alapján - a pénzügyminiszter kizárólagos jogkörét képezte. A 300 millió forintos előirányzat teljes egészében átcsoportosításra került az érintett fejezetekhez, így a tényleges felhasználás nem ezen a soron jelent meg kiadásként.

2005-ben a Mehib Rt. kármegtérülésként 3,1 milliárd forint millió forintot fizetett be a központi költségvetésbe. Ennek az összegnek a nagy része 2005. év végén érkezett be, így a vonatkozó szabályozás szerint a behajtási jutalék kifizetésére csak 2006-ban került sor. A további kisebb összegű megtérülések után fizetett behajtási jutalékot az állam, ám ezek nagyságrendje mindössze néhány ezer forint volt.

Az egyéb kiadások között jelent meg a tárgyévet megelőző időszakra vonatkozóan vám és importbefizetések bevételeként elszámolt, de az ügyfélnek visszajáró vámbiztosíték fedezetére képzett forrás. Az e címen kiutalt 798 millió forint alig több mint fele az előirányzatnak.

2.14. Állami kezesség és viszontgarancia érvényesítése

A 2005. évi költségvetési törvény 33-44. §-ai határozzák meg az állam által vállalható kezesség és viszontgarancia vállalásának lehetőségeit. Az alábbiak a törvényi rendelkezések sorrendjében mutatják be a garancia-állományokat, a törvényben jóváhagyott garanciakeretek kihasználását és az egyes garancia-típusok kapcsán a beváltásokat.

Az állam által vállalt kezesség és viszontgarancia érvényesítésére a 2005. évi költségvetés 18,2 milliárd forint összegű előirányzatot tartalmazott hét alcímre bontva.

A tényleges kifizetés 13,9 milliárd forint volt. Az egyedi kezességvállalási előirányzat kivételével szinte valamennyi beváltási jogcímnél jelentős elmaradás tapasztalható. Ennek oka, a garantőr intézmények központi költségvetéssel szembeni kifizetési igényeinek a lehetséges kockázatok tekintetében óvatosságra törekvő tervezése.

1. A költségvetési törvény 33. § (1) bekezdésének felhatalmazás alapján 375 milliárd forint keret mértékéig vállalhatott a Kormány kezességet 2005-ben. Az egyedi kezességi keret eredetileg 125 milliárd forint volt, majd kétszeri törvénymódosítást követően előbb 225 milliárd, majd 375 milliárd forint lett.

2005-ben a Kormány 8 db új egyedi kezességet vállalt zömében állami és önkormányzati tulajdonú társaságok hitelfelvételeihez. Ezek együttesen 336 milliárd forintot tettek ki, amely a lehetséges vállalási összeg 89%-a. (Az egyedi kezesség vállalásokról rendelkező kormányhatározatok tételes bemutatását a XIII. Felhatalmazások c. fejezet tartalmazza.)

2005-ben az egyedi kezesség beváltás címén kifizetett összeg 10 013,9 millió forint volt. 10 milliárd forintot fizetett a költségvetés a Szövetkezeti Üzletrészhasznosító Kft. hiteléhez kapcsolódó készfizető kezesség érvényesítése miatt. A kifizetés megfelelt a tervezettnek, hiszen - tekintettel arra, hogy a társaság érdemi tevékenységet nem végzett - számolni lehetett azzal, hogy a 2005-ben esedékes fizetési kötelezettségének nem tud eleget tenni.

A fennmaradó 13,9 millió forint összegű kiadásként egy technikai átvezetés összege jelenik meg. Egy korábbi kezességbeváltásból származó kezesség-megtérülésként befizetett összeg egy részét át kellett vezetni az adóbevételek közé.

2. A költségvetési törvény 34. §-ának felhatalmazás alapján 120 milliárd forint összegű állomány mértékéig vállalhatott a pénzügyminiszter - a Nemzeti Kulturális Örökség Minisztériumának minisztere javaslatára - 2005-ben kiállítási garanciát. E felhatalmazás alapján három kiállításhoz kapcsolódva történt garanciavállalás, melyek felsorolását a XIII. Felhatalmazások c. fejezet tartalmazza. A kiállítási garanciavállalások együttes összegének maximuma 2005. november 10-e után állt fenn 8,5 milliárd forinttal. A viszonylag csekély összegű keretkihasználtság annak a következménye, hogy a tervezés időszakában - a megvalósultakhoz képest - olyan kiállításokkal is számoltak, melyek ténylegesen 2006. januárban valósultak csak meg. E kiállítási garanciavállalások a 2005. évben közel 13 millió forint biztosítási díj megtakarítást (három kiállítás) jelentettek a kiállító múzeumoknak.

Kiállítási garancia érvényesítésére 2005-ben nem került sor.

3. Kereten kívüli kezességet, illetve a nemzetközi fejlesztési intézményekkel szemben kezességet vagy garanciát (költségvetési törvény 35. §) a Kormány 2005-ben két alkalommal vállalt, mind a két esetben Budapest Fővárosi Önkormányzata hiteléért. Az Európai Beruházási Bank kölcsöne a 4-es metró megépítését 45,4 milliárd forint összegben, míg a budapesti központi szennyvíztisztító telep és intézményei projektet 24,7 milliárd forint összegben szolgálja.

Ilyen kezesség vagy garancia beváltására nem került sor az elmúlt évben.

4. A Magyar Fejlesztési Bank Rt. (MFB Rt.) ügyleteiért három módon vállalhatott a Kormány kezességet, illetve garanciát (költségvetési törvény 36. §). Forrásszerzési hiteleiért és kötvénykibocsátásaiért 1000 milliárd, harmadik fél javára vállalt készfizető kezességeiért, illetve hitelnyújtásaiért 400 milliárd, és az általa finanszírozott ügyletekhez kapcsolódó hosszú lejáratú külföldi hitelek árfolyamkockázatára 900 milliárd forint összegben.

A 2005. évben 685 milliárd forint megkötött forrásbevonásból az MFB Rt. 131,1 milliárd forintot hívott le jogszabályi állami kezességvállalás mellett.

Bankgaranciát, illetve hitelt négy esetben nyújtott 2005-ben mintegy 163,5 milliárd forint értékben.

Az MFB Rt. devizahiteleihez a központi költségvetés 297 milliárd forint értékű árfolyam-garanciát vállalt 2005 folyamán.

Költségvetési kereteinek teljes kihasználtsága:

- 589 milliárd forint forrásbevonási (58,9%),

- 178,4 milliárd forint hitel- és bankgarancia nyújtás (44,6%)

- 820,7 milliárd forint árfolyam-garancia (91,2%) volt az év végén.

Kezességvállalási díj fizetésére 2005 folyamán a bank részéről nem került sor. Kezesség beváltás nem volt 2005-ben.

5. Az Eximbank Rt. által a kül- és belföldi hitelintézetektől elfogadott betétek és felvett hitelek, valamint kibocsátott kötvények együttes állományára rendelkezésre álló - költségvetés által garantált - keret összege a 2005. évben 220 milliárd forint volt [költségvetési törvény 38. § (1) bekezdés]. A bank e limitet 59%-ban használta ki, azaz hitelállománya 129,3 milliárd forint volt.

A bank kihelyezett hitelállománya 2005. évi végén 109,5 milliárd forint volt, ezen belül az új kihelyezések 34,6 milliárd forintot tettek ki, amely az előző évi összegnek csak a 36%-át teszi ki. A folyósított hitelállománynak mind a mértéke, mind összetétele eltér a bank által tervezettől. A refinanszírozási hitelek esetében több volt az igény, a közvetlenül nyújtott hiteleknél és a leszámítolásnál viszont elmaradt az igény a tervezettől.

A hitelek nagyobbik hányadát (56,7%) hitelintézeteknek, 40,6%-át vállalatoknak folyósította a bank, a segélyhitelek aránya pedig 2,7%-ot tett ki. A hitelfolyósítások 55,7%-a (19,3 milliárd forint) tartozik a kamatkiegyenlítéses rendszerbe.

A hitelkihelyezések kapcsán a bank a projekt-finanszírozás nagyobb mértékével számolt, azonban a tervezett nagyobb (belföldi, illetve külföldi) projektek indulása elmaradt, illetve elhúzódik.

Az Eximbank Rt. által a központi költségvetés terhére vállalt exportcélú garanciaügyletek állománya 2005. december 31-én legfeljebb 80 milliárd forint lehetett [költségvetési törvény 38. § (2) bekezdés]. A bank által e keret terhére kibocsátott garanciaállomány az év végén 46 milliárd forintot tett ki, azaz a keret kihasználtsága 57%-os volt. A keret kihasználtsága növekedett a 2004. évi 44%-hoz képest. A költségvetési hátterű garanciák állományának növekedése a régi ügyfelek bővülő export tevékenységét követte. Ezek új projektjeihez bocsátott ki a bank előleg-, jólteljesítés/szavatossági és hitelfedezeti garanciákat.

A bank által vállalt garanciák és garanciakeretek állományának 96,2%-a volt költségvetési hátterű. A központi költségvetés kockázata szempontjából az állomány minősítése: 41,7%-a külön figyelendő, 30,2%-a átlag alatti, 28,1%-a rossz az ügyfél kockázata miatt.

A 2005. évben kibocsátott garanciák Szerbia, Lengyelország, Fehér-oroszország, Oroszország, Finnország, Szíria, Törökország, Tunézia; orvosi műszerek, vegyipari és gépipari termékek exportját segítették elő.

A 0,2 milliárd forint garanciabeváltási előirányzatból kifizetés nem történt.

6. A MEHIB Rt. nem-piacképes, költségvetési hátterű biztosítási állományának felső határát 250 milliárd forintban állapította meg a 2005. évi költségvetési törvény 38. §-ának (3) bekezdése. A keret kihasználtsága 63,5 milliárd forint (25,4%) volt. A kihasználtság közel 2%-kal csökkent az egy évvel korábbihoz képest, melyet a biztosítási állomány csökkenése okozott.

A költségvetési hátterű, nem-piacképes kockázatú biztosítási tevékenységgel kapcsolatos kárfizetésekre a 2005. évi költségvetés 1000 millió forint kiadási előirányzatot tartalmazott. A tárgyidőszakban a költségvetésből 10,7 millió forint összegű kárfizetés történt, amely lényegesen elmaradt a tervezettől. A kedvezőbb kárfizetési adatok a következőknek köszönhetők:

- a tervezéskor kárveszélyesnek minősített ügyletek (török, román, tadzsik viszonylatú kötvények) esetében a törlesztések némi késéssel ugyan, de megtörténtek,

- a biztosítási portfolióban meghatározó súlyt képviselő Oroszország makrogazdasági helyzete kedvezően alakult, a 2004. évihez hasonló mini bankválságra nem került sor.

A kárfizetések belorusz, szerbia-montenegrói és macedón viszonylatú kötvényekhez kapcsolódtak.

7. A kis- és középvállalkozások támogatását, hitelezésük javítását szolgáló, a Hitelgarancia Rt. költségvetési viszontgaranciával támogatott kezességvállalási kerete 2005-ben eredetileg megegyezett a 2004. évi 200 milliárd forinttal. A költségvetési törvény évközi módosítása során a költségvetési törvény 39. § (3) bekezdésében szereplő keret összegét a Hitelgarancia Rt. portfoliójának várható növekedésére tekintettel az Országgyűlés 50 milliárd forinttal megemelte. A társaság év végi garancia állománya 224,6 milliárd forint volt, a költségvetési törvényben megállapított keret kihasználtsága így közel 90%-os volt. A Hitelgarancia Rt. portfoliója (és azzal együtt a mögöttes állami kötelezettségvállalás) közel 29%-kal növekedett. A megemelt keretet a társaság alapvetően azért nem tudta teljesebb mértékben kihasználni, mert az államilag támogatott hitelprogramok (pl. Mikrohitel Plusz program) hatása - egyes engedélyezési eljárások elhúzódása miatt - csak később jelentkezett.

Az említett 214,6 milliárd forintos garanciaállomány 281 milliárd forint hitelállományhoz kapcsolódik. Ezzel a KKV szektor 2005. évi teljes banki hitelállományának mintegy 11%-ára terjedt ki a Hitelgarancia Rt. által vállalt kezesség. Ez az arány kismértékben meghaladja a korábbi években elért részesedést, ami azt jelzi, hogy a társaságnak a KKV szektor hitelezésében betöltött szerepe növekszik.

A Hitelgarancia Rt. 2005-ben 172,2 milliárd forint összegű új kezességet vállalt. A társaság 2005-ben közel 24 400 kezességvállalási szerződést kötött, amelyek 97%-a a mikro-és kisvállalkozói kör hiteleihez kapcsolódott. Ebben nagy szerepe van a Széchenyi Kártya garantálásának, amely elsősorban e vállalkozói kör éven belüli hiteligényeit elégíti ki.

A Hitelgarancia Rt-nél beváltott kezességek után a költségvetés viszontgaranciaként 2005. évben 2,6 milliárd forintot fizetett ki, amely 60% körüli előirányzat-kihasználtságot jelent. Ez részben a fentebb említett óvatos tervezés eredménye, részben az is befolyásolta, hogy egyes beváltási igények teljesítése 2006-ra húzódott át.

8. Az - elsősorban mezőgazdasági tevékenység finanszírozását szolgáló hitelek mögött álló - Agrárvállalkozási Hitelgarancia Alapítvány által a központi költségvetés terhére vállalt készfizető kezesség állománya a költségvetési törvény 40. §-ának (4) bekezdése szerint 2005. december 31-én nem haladhatta meg a 120 000 millió forintot. Az Alapítvány 2005-ben 6 397 esetben vállalt 130 223,6 millió forint hitelállomány mögé kezességet 66 102,5 millió forint összegben. Így a keretkihasználás 55,1%-os volt, ami csökkenést mutat az előző évi 72,2%-os keretkihasználtsághoz képest. A keretkihasználtság alakulásánál figyelembe kell venni, hogy a törvény által rendelkezésre álló keret 2005-ben tovább növekedett, részben a korábbi évekre jellemző nagyszabású, új hitelprogramok várható meghirdetésére tekintettel, amelyre azonban nem került sor. A kötelezettségállomány megoszlása az alábbiak szerint alakult 2005-ben:

- tőkepótló hitelkonstrukcióval összefüggésben 1187 db szerződése volt az Alapítványnak 20 320,3 millió forint hitelösszegben, melyhez 6 344,6 millió forint készfizető kezesség tartozott;

- az Európa terv Agrárhitel program keretében az Alapítvány 2005. december 31-én 2 830 db szerződéssel rendelkezett, mely mögött a hitelállomány 70 115,9 millió forint, a kezességállomány pedig 38 673,6 millió forint volt;

- beruházási hitelek állományi adatai a következőképpen alakultak: 800 darab szerződés, 10 650 millió forint hitelállomány, 3 952,5 millió forint kezességállomány.

A költségvetés az Alapítvány számára viszontgarancia címén 2005-ben 593,8 millió forintot utalt át. Ez 134 millió forinttal haladta meg az előző évi kifizetést, és a költségvetési törvényben biztosított 1 000 millió forintos viszontgarancia előirányzat 59,4%-os kihasználását jelenti. Az előirányzat összegének kialakítását alapvetően az Alapítvány 2004-ben jelentősen megnövekedett portfóliója által jelentett kockázat befolyásolta, a beváltások azonban kedvezőbben alakultak.

Az Alapítvány által a költségvetés részére átutalt összeg pedig 157,9 millió forintot tett ki, amely mintegy 12,4 millió forinttal haladja meg az előző évit. Ennek oka, hogy az Alapítvány a korábbiakhoz képest jelentős visszatérülést tudott elkönyvelni, számos követelést értékesített és több vitás ügyben született az Alapítványra nézve kedvező eredmény.

9. A költségvetési törvény 41. §-a szerint állami kezesség áll fenn a Diákhitel Központ Rt-nek (továbbiakban DK Rt.) a diákhitelezési rendszer finanszírozására felvett hitelei, illetve kibocsátott kötvényeiből eredő fizetési kötelezettségei mögött.

A DK Rt. 2005 folyamán mintegy 26 ezer új szerződést kötött a hallgatókkal, év végére az ügyfelek száma megközelítette a 205 ezer főt. 2005-ben a folyósított hitelek összege 22,7 milliárd forint volt, év végére a hallgatói hitelállomány elérte a 107,75 milliárd forintot. 2005-ben 14 ezer fővel növekedett a törlesztésre kötelezettek száma, így számuk év végén meghaladta a 71.600 főt. 2005-ben 4,3 milliárd forint törlesztés és 1,4 milliárd forint előtörlesztés folyt be, összesen 5,7 milliárd forint.

A DK Rt. 2004-2006. tanulmányi évekre vonatkozó finanszírozási tervét a pénzügyminiszter 2004. június 23-án hagyta jóvá. A tőkepiaci törvény változása miatt az eredetileg két éves kötvény-kibocsátási programot két egy éves programra kellett bontani, ezért a finanszírozás terv is módosult, amit a pénzügyminiszter 2005. augusztus 4-én engedélyezett.

A diákhitelek stabil, nagy volumenű finanszírozását a következő forrásbevonások segítették 2005-ben:

- 5 alkalommal kötvénykibocsátás. A kötvényállomány 2005. december 31-én meghaladta a 77,3 milliárd forintot.

- Az Európai Beruházási Bank (EIB) 100 millió euró keretösszegű, éven túli lejáratú finanszírozási szerződése a DK Rt-vel. E hitel azonban csak kiegészítő szerepet tölt be, mivel a lehívások a szerződés szerint nem haladhatják meg az adott szemeszterben folyósított diákhitelek 50%-át. Az első részlet lehívása 2005 októberében történt 1,8 milliárd forint összegben.

- 50 milliárd forint összegű, Magyar Fejlesztési Bank Rt. (MFB Rt.) által nyújtott hitelkeret. 2005. május 9-én a hitelkeret teljes összegét átalakították a kormány árfolyam-garanciájával biztosított deviza alapú forinthitellé. Az MFB Rt-vel szemben fennálló tartozás 2005. december 31-én 31,6 milliárd forint volt.

- Az ERSTE Bank likviditási célokat szolgáló, 6 milliárd forint összegű, újra feltöltődő készenléti hitelkerete. A társaságnak készenléti hitel tartozása az év végén nem állt fenn.

A diákhitelek refinanszírozását szolgáló kötelezettségek állománya 2005. december 31-én 110,7 milliárd forint volt.

Kezesség beváltására a DK Rt. forrásbevonásai kapcsán nem került sor.

10. A költségvetési törvény alapján 2005. január 1-től az agrárkezességek érvényesítésének forrása a XXII. Pénzügyminisztérium fejezet, 18. Állam által vállalt kezesség és viszontgarancia érvényesítése cím, 13. alcímszám „Agrárhitelekhez vállat kezességekből eredő fizetési kötelezettség” előirányzott összeg ( 1 milliárd forint).

Az állami támogatással felvett hitelek nagy része hosszú lejáratú - nem ritkán 15-20 éves futamidővel rendelkezik -, így ez az állomány 2025-ig fennállhat. Ennek volumene ugyan csökkenni fog, de az állam által vállalt kötelezettségek (kamattámogatás, kezességvállalás) ezen időpontig lehetnek esedékesek. A 2004. év végi állományi adatokhoz képest 2005. december 31-ig az agrárhitelek állománya 57 353 millió forinttal, a kapcsolódó kezességállomány pedig 8 624 millió forinttal csökkent.

A agrárgazdasági kezességbeváltás 756,4 millió forint kifizetést jelentett (79 darab beváltás, és az előirányzat 75,6%-a).

A beváltás csaknem duplája az előző évi összegnek. A beváltások legnagyobb részét, mintegy 436,2 millió forint nagyságrendet a korábbi években felvett gazdahitelek kezességérvényesítése jelentette. Az aszályhitelek esetében mindössze két esetben történt kezességérvényesítés 38,2 millió forint összegben.

11. A közszféra és a fészekrakó program lakáshiteleinek 2005. évi állománya 80 234,2 millió forint volt. A lakáshitelekhez kapcsolódó kezességérvényesítés 2005-ben minimális, 16,1 millió forint volt.

2.15. Adósságátvállalások és tartozás-elengedések

A 2005. évi költségvetési törvény 125. §-ában adott felhatalmazást az Országgyűlés két állami érdekeltségű cég adósságának átvállalására, továbbá engedett el állami követeléseket.

Az adósságátvállalások előirányzatának eredeti összege 69,9 milliárd forint, amely a Nemzeti Autópálya Rt. (NA Rt.) hiteleinek legkésőbb 2005. év végéig történő átvállalását tartalmazta.

A 2004. évi zárszámadásról szóló 2005. évi CXVIII. törvény módosította a 2005. évi költségvetési törvényt. Ennek keretében az Országgyűlés 2005. december 31-i hatállyal (adótartozásból eredő és külföldi államokkal szembeni) állami követelések elengedését, illetve a Budai Várgondnokság Kht. költségvetésből finanszírozandó hitelének átvállalását hagyta jóvá. Emellett a módosítás során a törvény az NA Rt-től átvállalható hitel mértékét 177,8 milliárd forintra növelte. Így ez az előirányzat 181 milliárd forintra növekedett.

Az NA Rt-től történő adósságátvállalás mértékének növelését az indokolta, hogy a 2005 szeptemberi EUROSTAT döntés után, mely szerint a korábbi évek költségvetési kifizetéseiből épült autópálya szakaszok eladásából nem realizálhat ESA-bevételt a költségvetés, a gyorsforgalmi közúthálózatra vonatkozó konstrukciót át kellett alakítani. Az átalakítás részeként, a kormányzati szektor finanszírozási költségeinek minél alacsonyabban tartása érdekében, szükségessé vált az NA Rt. azon hiteleinek átvállalása, melyeket a korábbi évek költségvetési kifizetéseinek visszatérítése érdekében vett fel.

A 2005. év során megvalósult adósságátvállalások és tartozás-elengedések együttes összege 181,2 milliárd forintot tett ki, amely lényegében megegyezik a tervezettel. Az eltérést a Magyar Befektetési és Kereskedelem-fejlesztési Kht. adótartozás-elengedésének túllépése okozta, amely az eredetileg nem számszerűsített késedelmi pótlék elszámolásából adódott.

2.16. Befizetés az EU-ba

A 2005. évben az Unió költségvetése felé teljesített, összesen 186,6 milliárd forintos hozzájárulási kötelezettségünk jelentősen alacsonyabb volt, mint az eredetileg tervezett 210 milliárd kiadási összegű előirányzat.

Az alacsonyabb befizetési kötelezettség egyik oka a Ft/euró árfolyam változása. Mivel a 2005. évi befizetéseket a 2004. december 31-i forint/euró árfolyamon kellett teljesíteni, ezért önmagában több mint 10 milliárd forint megtakarítást eredményezett az, hogy ezen árfolyam jóval erősebb volt (246 Ft/euró), mint a költségvetési tervezéskor kalkulált 254,5 Ft/euró.

Kisebb hozzájárulási kötelezettségünk másik fő oka, hogy a közösségi költségvetés a 2004. évet - 2003-hoz hasonlóan - többlettel zárta, s ez a többlet a 2004. évre átvitelre került, csökkentve a tagállamok hozzájárulási kötelezettségét.

Harmadikként kiemelendő ok a közösségi költségvetést megalapozó alapadatoknak (pl. tagállami bruttó nemzeti jövedelmek szintjének) az évközbeni felülvizsgálata.

A fentiek eredményeként tehát Magyarországnak kisebb mértékben kellett finanszírozni az Unió kiadásait, mint az előzetesen feltételezhető volt.

VI. A központi kormányzat hiányának finanszírozása, a központi költségvetési adósságának változása

1. A központi költségvetés finanszírozása

Makrogazdasági és finanszírozási környezet 2005-ben:

A 2005. évi finanszírozás jelentősen eltért a költségvetési törvény benyújtásakor feltételezettől. Ennek oka, hogy mind az éves nettó finanszírozási igény, mind annak éven belüli lefutása jelentősen meghaladta a tervezés feltételezéseit. Szükségessé vált mind a forintban, mind a devizában denominált kibocsátások tervhez képesti megemelése, amit a jelentős piaci kereslet következtében sikeresen, az év elején meghirdetett stratégiai alapelvek (forint-devizaadósság arány, durációs cél) betartása mellett lehetett megvalósítani.

2005 egészében az állampapírpiacon - a leghosszabb lejáratokat leszámítva - jelentős hozamcsökkenés ment végbe. Az év első három negyedévében az előző évben megindult kedvező inflációs folyamatok hatására minden lejáraton számottevő mértékben csökkentek a hozamok. Év elejétől szeptember végéig a jegybank - a kedvező inflációs folyamatok, a piaci kamatvárakozások és az erős forint hatására - fokozatosan csökkentette a jegybanki alapkamatot: az év során kilenc lépésben összesen 350 bázisponttal. A kamatcsökkentéssel párhuzamosan estek a rövid oldali állampapírhozamok. A hosszú oldali állampapírhozamok is jelentősen, bár a rövid oldali hozamoknál kisebb mértékben mérséklődtek 2005 első három negyedévében. Az év utolsó negyedévében a 3 hónapos lejáraton lényegében nem változott a hozam. A többi lejáraton a futamidővel arányosan növekvő mértékben emelkedtek a hozamok: Magyarország hitelminősítésének kedvezőtlenebbé válása és a további kamatcsökkenésre vonatkozó várakozások megváltozása miatt.

A rövid oldali referenciahozamok 2005 decemberének végén az egy évvel korábbihoz képest 2,2-2,9 százalékponttal alacsonyabban álltak. Az éven túli hozamok kevésbé, a futamidővel arányosan csökkenő mértékben mérséklődtek: A 3 éves hozam 1,3, az 5 éves hozam 0,9, a 10 éves hozam 0,1 százalékponttal csökkent, a 15 éves hozam pedig gyakorlatilag stagnált 2005. év egészében.

A külföldiek forint állampapír-befektetéseinek növekedése 2005-ben az előző évekhez képest megtorpant. Ezt jelentős részben a kibocsátási politika megváltozása magyarázza, ami a külföldi befektetők felé elsősorban a devizában denominált kötvényeket kívánta értékesíteni. A nem rezidensek kezében lévő forint állampapírok mennyisége az év eleji 2509,9 milliárd forintról 2538,4 milliárdra gyarapodott 2005 végére, ami gyakorlatilag stagnálást mutat. A magyar állampapírok iránt azonban továbbra is jelentős volt a kereslet, hiszen 2005-ben a megelőző évhez hasonlóan jelentős pozitív (1,8 milliárd euró, azaz mintegy 450 milliárd forint összegű) devizakötvény-kibocsátás valósult meg, amelyet szinte teljes egészében külföldi befektetők vásároltak meg, azaz összességében a külföldiek részaránya nem csökkent a teljes állampapír-állományon belül.

A lakosság állampapír befektetéseinek állománya jelentős mértékben kamatérzékeny. 2005-ben nagy mértékű hozamcsökkenés következett be, ami jelentősen befolyásolta a lakossági keresletet és a lakossági állampapírok állományának csökkenését eredményezte. A lakossági állampapírok állománya 40 milliárd forinttal csökkent 2005 folyamán. 2005-ben ugyanakkor a korábbi évekkel ellentétben a lakossági kereslet általánosan is csökkent, mind az államkötvények, mind a diszkont kincstárjegyek esetében. Az államkötvények esetében csökkentek legkisebb mértékben a háztartások befektetései, 7 milliárd forinttal; a diszkont kincstárjegyek esetében viszont már jelentős, 54 milliárd forintos volt az állományleépítés év végére.

Finanszírozási igény - finanszírozás

A finanszírozási igény alakulása

A finanszírozás kapcsán ki kell emelni, hogy a kincstári kör finanszírozási igénye nem esik egybe a normaszövegben megjelenített önkormányzatok nélküli államháztartási hiánnyal, aminek okai elsősorban a főkönyvi nyilvántartáson alapuló állományi adatok évek közötti változását is nyomon követő elemi beszámolók és a kincstári nyilvántartás szerinti teljesítési adatok közötti - elsősorban rendszerbeli különbségekből adódó - eltérések:

- a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő-, átfutó-, és kiegyenlítő kiadások és bevételek előző évi állományának tárgyévi rendezése.

A kincstári kör nettó finanszírozási igénye (984,1 milliárd forint) a központi költségvetés 544,7 milliárd forint összegű hiányából, a társadalombiztosítási alapok KESZ igénybevételének 469,8 milliárd forintos növekedéséből és az elkülönített állami pénzalapok 30,4 milliárd forintos többletéből adódott.

2005-ben a finanszírozási igényt növelte az EU EMOGA Garancia Alapból finanszírozott agrártámogatások nettó előfinanszírozásának 172,8 milliárd forintos összege és az MNB tartalék feltöltésére kifizetett 1,1 milliárd forint. A fenti tételek 2005-ben összesen 1158 milliárd forint nettó finanszírozási igényt jelentettek.

A nettó finanszírozási igény nagymértékben, összesen 406,2 milliárd forinttal haladta meg a költségvetés megalapozásakor rendelkezésre álló feltételezett nettó finanszírozási szükségletet (ami nem feltétlenül egyezik meg az elfogadott költségvetéssel). Az eltérést az alábbi táblázat részletezi:

A kincstári kör hiánya tartalmazza a 2005. évi adósságátvállalások 180,3 milliárd forintos összegét, ami nem jelentett tényleges finanszírozási igényt.

A teljes finanszírozási igény a nettó finanszírozási igény valamint az adósság törlesztések összegeként adódik. Az eredeti futamidejét tekintve éven túli futamidejű államadósság törlesztések a következők szerint valósultak meg:

 

 milliárd forint

 Forinthitelek

 193,4

 Devizahitelek

 52,1

 MNB-vel szembeni devizahitel

 266,2

 Forintkötvények

 1179,5

 Devizakötvények

 249,6

 Éven túli törlesztések összesen

 1940,8

Az éven túli lejáratokon a forinttörlesztések összesen 1372,9 milliárd forintot, míg a devizatörlesztések 567,9 milliárd forintot tettek ki. A 2005. évi törlesztések magukba foglalják a 2005-ben átvállalt, kedvezőtlen kamatozású forinthitelek rendkívüli előtörlesztéseit, melynek forrása a Budapest Airport értékesítéséből befolyt bevétel volt.

A finanszírozás alakulása 2005 során

A költségvetés finanszírozása a 2005. évben is végig biztosított volt, a finanszírozási tervben kitűzött célok teljesültek. A megváltozott makrogazdasági feltételrendszer és Magyarország jövőbeni EMU tagsága alapján 2004 végétől módosult az adósságkezelési stratégia, aminek eredményeként új adósságszerkezeti mutatókat (benchmarkokat) tartott szem előtt az adósságkezelő. A 2005. év során folyamatosan teljesültek az érvényes benchmarkok.

Az adósságkezelés 2005-ben érvényesített egyik általános alapelve szerint a devizatörlesztések finanszírozását deviza kibocsátások szolgálták. A megújítási igényen felüli deviza-kibocsátások ugyanakkor a lejáró költségvetési forintadósság részbeni finanszírozását is lehetővé tették. Minden más finanszírozási igényt forint kibocsátások biztosítottak, kiegészítve a programfinanszírozó devizahitelek felvételével.

A 2005. évi költségvetési nettó finanszírozási igény kielégítésére az ÁKK Rt. 255,7 milliárd forint összegű forint államkötvényt értékesített, valamint 99,4 milliárd forint értékben külföldi devizahiteleket vett fel projektfinanszírozás céljára.

A KESZ likviditáskezelésével kapcsolatos műveletek során 397,6 milliárd forinttal növekedett az államkötvények és 28,0 milliárd forinttal a diszkont kincstárjegyek állománya. Ez a kibocsátás részben fedezte a kincstári kör többi alrendszerének (mint a társadalombiztosítási alapok) nettó finanszírozását. A KESZ állománya 2005-ben 147,4 milliárd forinttal csökkent az előző év végéhez képest. A KESZ 2005. év eleji nyitóállománya a szokásos szintnél magasabb volt, így a likviditáskezelés eredményeképpen ezen állományból történt a többi nettó finanszírozási igény biztosítása, illetve további likviditást jelentett a repóállomány felszabadítása is.

Az esedékes törlesztések finanszírozására 966,0 milliárd forint értékű forint-államkötvény kibocsátására és 974,8 milliárd forint összegű devizakötvény kibocsátására került sor.

A költségvetés tervezése során feltételezetthez képest a költségvetés teljes nettó finanszírozási igénye folyamatosan magasabb szinten alakult, valamint éven belüli lefutása is kedvezőtlenebb volt. Ebből következően a tervhez képest 209,4 milliárd forinttal nőtt a nettó piaci kibocsátás, és a megváltozott állampapír-piaci kereslet miatt módosult a finanszírozás összetétele is.

Az alábbi táblázat az egyes adósságinstrumentumok nettó kibocsátásának eredeti tervben szereplő és ténylegesen megvalósult értékeit tartalmazza.

A kötvények tervhez képesti csökkenése a kibocsátó azon 2004. év végi döntésének következménye, mely szerint a magas belföldi hozamok, és a visszaesett kötvény kereslet miatt a forint államkötvény kibocsátásokat csökkentette a piac stabilizálása érdekében. A már említett kibocsátási szerkezet váltás hatására a forintkötvények nettó kibocsátásának csökkenését a devizában denominált kibocsátások ellensúlyozták.

Az év közben jelentkező jelentős finanszírozási igény következtében a diszkont kincstárjegyek állománycsökkenése helyett nőtt az állomány.

Állampapírok értékesítése

Forint finanszírozás

Az adósságkezelés 2005-ben is sikeresen törekedett arra, hogy az állam forrásbevonásai során egyre inkább a hosszabb futamidejű, piaci finanszírozást biztosító államkötvények játsszanak fontos szerepet. Ez évben is csak néhány új sorozat kibocsátása valósult meg, a megfelelő likviditás elérése érdekében pedig az egyes sorozatokból továbbra is a piaci likviditáshoz szükséges volumenek kerültek forgalomba.

A forint államkötvényeket tekintve 2005-ben 7 kötvénysorozat értékesítésére került sor. A kibocsátott kötvények mindegyike fix kamatozású volt, 3, 5 és 10 éves lejáratú, illetve folytatódott a leghosszabb, 15 éves futamidejű államkötvény értékesítése is. Az egyes kötvénysorozatok piacra dobott mennyiségét a következő táblázat mutatja be:

A kötvényaukciók során elfogadott összes mennyiségen belül a 3 éves államkötvények aránya volt a legmagasabb, nőtt ugyanakkor az 5 éves vagy annál hosszabb futamidejű kötvények aránya az összes kötvénykibocsátáson belül.

A nagy lejáratok okozta likviditás ingadozások kezelése érdekében az ÁKK Rt. 2005-ben is rendszeresen vásárolt vissza a piacról kötvényeket, azok lejáratát 1-7 hónappal megelőzően, összesen mintegy 296,0 milliárd forint névértékben. Ezen összegen felül az állam törvényi kötelezettsége alapján 2,9 milliárd forint értékben vásárolt vissza az ún. gázközmű kötvényekből.

A diszkont kincstárjegyek kibocsátása 2005-ben elsősorban a lejáratok megújítását és a Kincstári Egységes Számla megfelelő likviditásának biztosítását szolgálta. A nettó értékesítés 67,6 milliárd forint volt. 2005-ben folytatódott a 3 hónapnál rövidebb futamidejű ún. likviditási diszkont kincstárjegy értékesítése is, mely kibocsátásának célja az állam rövid távú, átmeneti pénzigényének biztosítása. Az év végén ebből állomány nem állt fenn.

A lakossági állampapírok nettó értékesítése 2005-ben - 39,6 milliárd forintot tett ki. Az év során a hozamok folyamatos csökkenése következtében a szokásosnál kisebb kereslet volt tapasztalható a lakossági állampapírok iránt. Kamatozó Kincstárjegyből az egész év során 62,9 milliárd forint negatív nettó értékesítés volt megfigyelhető, a Kincstári takarékjegyek állománya ugyanakkor növekedett 23,3 milliárd forinttal.

A forintadósság átlagos hátralevő futamideje 2004. és 2005. év végén az alábbiak szerint alakult:

Devizafinanszírozás

2005-ben összesen 3,9 milliárd euró értékű piaci forrásbevonásra került sor, melynek összetétele a következőképpen alakult:

- egy 10 éves futamidejű, fix kamatozású, 1500 millió USD (282,6 milliárd forint) értékű kötvénykibocsátás;

- egy 15 éves, fix kamatozású, 1 milliárd euró (242,7 milliárd forint) értékű kötvénykibocsátás;

- egy 12 éves futamidejű, fix kamatozású 500 millió angol font (182,9 milliárd forint) értékű kötvénykibocsátás;

- egy 5 éves, fix kamatozású 30 milliárd japán jen értékű és egy 7 éves, fix kamatozású 45 milliárd japán jen (összesen 139 milliárd forint) értékű kötvénykibocsátás;

- és egy 7 éves futamidejű, változó kamatozású 500 millió euró (126,2 milliárd forint) értékű kötvénykibocsátás valósult meg.

Ezen felül egyes infrastrukturális, környezetvédelmi programok finanszírozására az állam hiteleket vett fel nemzetközi fejlesztési intézetektől közel 400 millió euró, azaz 99,4 milliárd forint értékben. Ebből 94,3 milliárd forint összegű hitelt az Európai Beruházási Banktól (EIB), további 5,1 milliárd forintot pedig az Európa Tanács fejlesztési bankjától (CEB).

További likviditáskezelési eszközként alkalmazta az adósságkezelő a készenléti hitelkeretet, aminek célja elsősorban az európai uniós források és más deviza kifizetések megelőlegezése és az adósságkezelés mozgásterének növelése volt. Ezáltal, a korábbi évektől eltérően, ilyen esetekben nem kellett átmeneti forint forrást biztosítani. Az év során ennek a költségtakarékos eszköznek az alkalmazására összesen 3 alkalommal került sor, rövid, egy hónapos vagy annál rövidebb futamidőre. Év végi állomány nem állt fenn.

2004 végétől az ÁKK Rt. saját nevében végez swap műveleteket. A nemzetközi piaci szokványok alapján a swap műveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál. 2005-től kezdődően az adósságállomány részét képezik az ezen ügyletek után az ÁKK Rt.-nél elhelyezésre került fedezeti összegek (az ún. mark-to-market betétek). Mindeddig ezen összegek a swap műveleteket lebonyolító MNB könyveiben szerepeltek.

2. A költségvetés adósságának alakulása

A központi költségvetés 2005. év végi a számviteli szabályok szerint nyilvántartott, a kincstári kört érintő bruttó adóssága a költségvetési törvény szerint tervezett 12 375,3 milliárd forintot meghaladva, 12 765,6 milliárd forintot tett ki. Az államadósság a GDP 56,7%-áról annak 58,6%-ára növekedett. Ez az összeg nominálisan 1173,2 milliárd forinttal (10,1%-kal) volt magasabb a 2004. év véginél (11 592,4 milliárd forint), ami megközelítőleg a kincstári kör nettó finanszírozási igényének adósságátvállalásokkal növelt összegével egyezik meg (1154 milliárd forint). Az állománynövekedés tényezőkre bontását a következő táblázat részletezi:

A 2005. évi költségvetési törvény 125. §-ának (1) és (5) bekezdésében két állami tulajdonú társaság adósságának átvállalására adott felhatalmazást. Novemberben került sor a Budai Várgondnokság Kht az MKB Rt-vel szemben fennálló 2,5 milliárd forint összegű adósságának átvállalására. Decemberben a Nemzeti Autópálya Rt-nek kereskedelmi bankokkal szemben fennálló 177,8 milliárd forint összegű hiteltartozásainak átvállalása történt meg.

A központi költségvetés adósságállományának részleteit, illetve az állományváltozás tényezőit az általános indokolás mellékletei között található, „Az államadósság és az állami követelések adatai” című táblázatok mutatják be adósságelemenkénti bontásban is.

3. Az MNB gazdálkodása és költségvetési kapcsolatai

3.1. Makrogazdasági folyamatok

2005-ben az inflációs kilátások és kedvező globális kockázatvállalási hajlandóság lehetővé tették, hogy a jegybank év végére 3,5 százalékponttal, 6%-ra csökkentse az irányadó kamatlábat.

3.2. Az MNB mérlege és eredménye 2005-ben

a) Az MNB mérlege

Az MNB mérlegszerkezetének átalakulását a következő főbb tendenciák befolyásolták:

- jelentős nettó devizaforrás-bevonásra (deviza-hitelfelvétel, EU-ból érkező transzferek, privatizációs bevétel) került sor,

- az MNB a kormányzati szektorhoz kapcsolódó nettó devizaforrás-konverzió egy részét, előre bejelentett módon piacra vezette,

- a jegybank a likviditás-felesleg megkötése érdekében értékesítette a 2003-ban vásárolt piacképes állampapírjait,

- a jegybankon kívüli készpénzállomány nagysága éves átlagban a nominális GDP növekedést jelentősen meghaladó mértékben, 10%-kal nőtt,

- a költségvetéssel szemben fennálló devizakövetelés a lejárati szerkezetet követő csökkenése és az év végi privatizációs bevételből való előtörlesztés miatt jelentősen csökkent,

- a forintárfolyam az euróval szemben 2,8%-kal gyengült,

- a külfölddel szemben fennálló devizaadósság csökkent.

b) A kamatok, hozamok változásának hatása

Az MNB kamat és kamatjellegű eredményét a főbb mérlegtételek átalakulásán túl befolyásolta a hazai és a nemzetközi kamatlábak változása. Azonban a 2004-hez képest történt javulás döntő részben arra vezethető vissza, hogy a költségvetéssel szembeni devizakövetelés privatizációs bevételből való előtörlesztése miatt a jegybanknak 15,2 milliárd forintos kamatjellegű eredménye keletkezett. Az előtörlesztés piaci, nem pedig névértéken történt, a piaci és a névérték közti különbözetet pedig kamatjellegű eredményként kell elszámolni.

A jegybanki éves átlagos kamatláb a 2004. évi 11,4%-ról 7,2%-ra csökkent. A piaci folyamatokhoz kötött forint kamatlábak (sterilizációs állományok, bankok forint betétei, KESZ, refinanszírozási hitelek kamatlábai) csökkenése a nettó forrásoldali forintpozíció mellett hozzájárult a kamateredmény javulásához.

A nemzetközi kamatlábak az MNB devizatartalékában szereplő értékpapíroknak megfelelő lejáratokon emelkedtek. A devizatartalékokon elért kamat- és kamatjellegű bevétel növekedéséhez az átlagállomány növekedése mellett ez is hozzájárult.

Forrásoldalon a legnagyobb súlyt képviselő külföldi tartozások kamatlábára a devizakamatlábak esése nincs hatással, mivel itt korábban felvett hitelekről van szó, amelyek kamatlábai rögzítettek.

Az MNB kamat- és kamatjellegű vesztesége a fenti tényezők eredőjeként -17,6 milliárd forint volt, 23,7 milliárd forinttal kevesebb, mint 2004-ben.

c) Deviza árfolyamváltozásból származó (átértékelési) eredmény

A deviza-eladások és -vásárlások során 2005-ben 14,6 milliárd forintnyi árfolyamnyereség képződött.

d) Egyéb tételek

Az egyéb eredménytényezők nettó ráfordítása 18,4 milliárd forint volt, 5,7 milliárd forinttal kisebb, mint egy évvel korábban. Ebben a (10%-kal növekvő) banküzemi működési költségeken kívüli egyéb tételek nettó egyenlege (köztük a pénzügyi műveletek realizált eredménye) játszott szerepet. A pénzügyi műveletek egyenlegében jelentkezik a 2003-ban vásárolt piacképes állampapírok eladásának árfolyamnyeresége és a deviza értékpapír eladásokon realizált, 2005-ben az előző évinél kisebb veszteség.

Az MNB vesztesége összességében -21,4 milliárd forintot tett ki.

Az MNB eredményének változása

 

 milliárd forint

 Megnevezés

 2004.

 2005.

 Nettó kamat- és kamatjellegű eredmény

 - 41,3

 - 17,6

 Deviza árfolyamváltozásból származó eredmény

 22,6

 14,6

 Egyéb eredménytényezők

 - 24,0

 - 18,4

 Eredmény

 - 42,8

 - 21,4

3.3. Az MNB 2005. évi eredményének hatása az elkövetkező évek költségvetési pozíciójára

2005-ben az eredménytartalékot a tárgyévi veszteség 16,9 milliárd forintra csökkentette, azaz térítési kötelezettsége a költségvetésnek nem keletkezett, szemben a költségvetési törvény szerinti számítással. Ebben döntően az játszott szerepet, hogy a költségvetés tervezésekor az év végi deviza-előtörlesztést, és ennek kedvező hatását a jegybank eredményére nem lehetett előre látni.

A jegybank a nettó devizapozícióján a forint piaci árfolyamváltozásából eredő, valamint a devizaértékpapír-követeléseinek piaci értékváltozásából származó eredményt és veszteséget kiegyenlítési tartaléka terhére számolja el. A 2005-ös év folyamán a forint piaci gyengülése következtében a deviza és nemesfém árfolyamváltozás miatti kiegyenlítési tartalék egyenlege az előző évi 19,5 milliárdról 106 milliárd forintra nőtt. Ugyanakkor a deviza-értékpapírok piaci értékeléséhez kapcsolódó kiegyenlítési tartalék negatív egyenlege 14,8 milliárd forintot ért el. A negatív egyenleg oka, hogy a deviza-értékpapírok piaci értéke a nemzetközi hozamok emelkedése miatt csökkent.

3.4. Az MNB és a központi költségvetés közötti pénzforgalmi elszámolások

A közgyűlés 2005-ben a következő években várható jegybanki veszteségre tekintettel nem igényelt osztalékot.

2005 végén a deviza-értékpapírok kiegyenlítési tartaléka 14,8 milliárd forintos negatív egyenleget mutatott. Ezt a költségvetés 2006. március 31-ig megtérítette a jegybanknak az MNB-ről szóló 2001. évi LVIII. törvény 17. § (4) bekezdése szerint.

VII. Elkülönített állami pénzalapok

Az elkülönített állami pénzalapok alrendszere kibővült: a Munkaerőpiaci Alap, a Központi Nukleáris Pénzügyi Alap, a Wesselényi Miklós Ár- és Belvízvédelmi Kártalanítási Alap, valamint a Kutatási és Technológiai Innovációs Alap mellett a 2005. évi II. törvény alapján létrejött a Szülőföld Alap. Az Alap célja a határon túli magyarságnak a szülőföldjén való - egyéni és közösségi - boldogulása, anyagi és szellemi gyarapodása, nyelvének és kultúrájának megőrzése és továbbfejlesztése, az anyaországgal való és egymás közötti sokoldalú kapcsolatának fenntartása és erősítése érdekében támogatások nyújtása. Az Alap feletti rendelkezési jogot a külügyminiszter gyakorolja. Az Alapot Határon Túli Magyarok Hivatala kezeli.

1. A bevételek alakulása

Az elkülönített állami pénzalapok összes bevételeinek a legnagyobb része, 73,7%-a, 251,9 milliárd forint a járulékokból származnak. A Munkaerőpiaci Alap bevétele a munkaadói járulék, a munkavállalói járulék és a vállalkozói járulék, amelyekből összesen 231,4 milliárd forint folyt be. E bevételek esetében a teljesítés együttesen 4,2%-kal maradt el az előirányzattól. A Kutatási és Technológiai Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 20,5 milliárd forint bevétel keletkezett, ami az éves eredeti előirányzat 87,7%-a.

A különféle hozzájárulások képviselik az alrendszeren belüli második legnagyobb bevételi forrást. A hozzájárulásokból összesen 62,8 milliárd forint bevétel származott, ami az összes bevétel 18,4%-a. A Munkaerőpiaci Alapba szakképzési hozzájárulásból 27,7 milliárd forint, rehabilitációs hozzájárulásból pedig 11,4 milliárd forint folyt be. A nukleáris hozzájárulásból, vagyis a Paksi Atomerőmű Rt. befizetéséből 23,7 milliárd forint bevétele keletkezett a Központi Nukleáris Pénzügyi Alapnak. Ez megfelel a törvényi előírásnak.

Az elkülönített állami pénzalapok 2005-ben összesen 20,4 milliárd forint költségvetési támogatásban részesültek, ami az összes bevétel 6%-a. (részletezés a V. 2. 7. pontnál)

Egyéb bevételekből összesen 6,5 milliárd forint folyt be, ami az összes bevétel 1,9%-a. A Munkaerőpiaci Alapnál 5 milliárd forint jelentkezett a területi, a központi és a szakképzési egyéb bevételekből, valamint a visszterhesen nyújtott rehabilitációs támogatások törlesztéséből és a bérgarancia támogatás törlesztéséből. A Kutatási és Technológiai Innovációs Alapnál a visszterhes támogatás törlesztéséből és az egyéb - többek között Földművelésügyi és Vidékfejlesztési Minisztériummal kötött, valamint az Országos Kutatási Alapprogramok Irodával kötött megállapodások alapján - bevételekből összesen 1,4 milliárd forint keletkezett A Központi Nukleáris Pénzügyi Alapnak a püspökszilágyi Radioaktív Hulladék Feldolgozó és Tárolóban (RHFT) a radioaktív hulladékok eseti elhelyezésekor az engedélyesek befizetéseiből, valamint a Radioaktív Hulladékkezelő Közhasznú Társaság elszámolásából adódó befizetésből származott még bevétele. A Wesselényi Miklós Ár- és Belvízvédelmi Kártalanítási Alapnak csekély bevétele keletkezett rendszeres befizetés címen a kártalanítási szerződésekhez kapcsolódó díjakból. A Szülőföld Alap javára pedig két felajánlás történt, önkéntes befizetés, adomány címen.

2. A kiadások alakulása

A Munkaerőpiaci Alap az aktív foglalkoztatási eszközök címen 49,9 milliárd forintot, szakképzési célú kifizetések címen pedig 14,7 milliárd forintot teljesített. A munkanélküli ellátások az eredeti előirányzatot 8%-kal, illetve a módosított előirányzatot 7,5%-kal haladták meg. A munkanélküli ellátásokon belül a munkanélküli járadékban részesültek havi átlagos létszáma 113,9 ezer fő, a munkanélküli járadék havi átlagos összege pedig 41,2 ezer forint volt. A jövedelempótló támogatásra jogosultak átlaglétszáma 275 fő volt. Bérgaranciára 4,7 milliárd forintot fizettek ki. A rehabilitációs célú kifizetések közül a munkahelyteremtés és megtartás támogatás előirányzata 89,9%-ra teljesült. Az átadott pénzeszközök - FMM. Alapkezelőnek, Állami Foglalkoztatási Szolgálatnak, EU társfinanszírozásra, Országos Munkabiztonsági és Munkavédelmi Felügyelőségnek, TB alapnak, non-profit szektorbeli munkavállalás támogatására - összesen 30,4 milliárd forintot tettek ki. Az Alap 81,3 milliárd forint költségvetési befizetést teljesített. (részletezés a V. 1. 6. pontnál) Az Alapnál szintén befizetésként jelenik meg - az aktív eszközök között - a közteherjegy ellenértékének az átutalása a Magyar Államkincstár részére. Járulékkedvezmény visszatérítése címen új, a foglalkoztatás bővítését célzó eszköz került bevezetésre 2005. január 1-jétől. Ez alapján társadalombiztosítási járulékkedvezményben részesül a munkaadó pályakezdő fiatalok, a gyermekgondozásról és hozzátartozó ápolásáról visszatérők, valamint az 50 év felettiek foglalkoztatása esetén. A pályakezdő fiatalok foglalkoztatása utáni járulékkedvezményt 2005. október 1-jétől felváltotta a START-kártyával történő foglalkoztatás kedvezménye, így a munkaadó mentesül a tételes egészségügyi hozzájárulás megfizetése alól, valamint csökkentett mértékű, a foglalkoztatás első évében 15%-os, a második évében 25%-os járulékfizetési kötelezettség terheli. A két új cím esetén a bevezetés első évében a teljesítés jelentősen elmaradt, a programok tovább folytatódnak.

A Szülőföld Alap a 2005. évi célkitűzéseit teljesítette. Az Alap számára jóváhagyott 1 milliárd forint kifizetése megtörtént.

A Központi Nukleáris Pénzügyi Alap felhalmozási kiadása 8,1 milliárd forintot tett ki: A kis- és közepes aktivitású hulladéktároló létesítésének előkészítésére, a püspökszilágyi RHFT beruházására, a nagy aktivitású hulladéktároló létesítésének előkészítésére, a kiégett fűtőelemek átmeneti tárolójának bővítésére és felújítására, valamint a paksi atomerőmű leszerelésének előkészítésére. Az Alapból 2,9 milliárd forint működési célú pénzeszköz átadás történt: A kiégett kazetták átmeneti tárolója és a RHK Kht. működtetésére, a püspökszilágyi hulladéktároló üzemeltetésére, a társadalmi ellenőrzési és információs társulás tevékenységének támogatására a lakosság rendszeres tájékoztatása érdekében, az alapkezelőnek működési célra, valamint a felügyeleti díjfizetési kötelezettség teljesítésére.

A Wesselényi Miklós Ár- és Belvízvédelmi Kártalanítási Alapból kártalanítás kifizetésére 2005-ben két szerződés esetében került sor. Ezen túl az Alap teljesített kiadásai a működtetését szolgálták.

A Kutatási és Technológiai Innovációs Alap a folyó kiadásokra 20,7 milliárd forintot költött. A felhalmozási kiadások pedig 7 milliárd forintot tettek ki.

A teljesített kiadások részletezését a „Fejezeti indokolások” kötetek LXIII., LXV., LXVI., LXVIII., LXIX. fejezetei tartalmazzák.

Összefoglalva: Az alapok költségvetési bevétele 341,6 milliárd forintot, költségvetési kiadása pedig 311,2 milliárd forintot tett ki. Az elkülönített állami pénzalapok a 2005. évet 30,4 milliárd forint többlettel zárták: a Munkaerőpiaci Alap többlete 4,4 milliárd forint, a Központi Nukleáris Pénzügyi Alap többlete 19,5 milliárd forint, a Kutatási és Technológiai Innovációs Alap többlete pedig 6,5 milliárd forint. (Minimális többlet keletkezett a Wesselényi Miklós Ár- és Belvízvédelmi Kártalanítási Alapnál 54,1 millió forint, a Szülőföld Alapnál pedig közel 1,4 millió forint.)

3. Az elkülönített állami pénzalapok 2005. évi beszámolójának auditálása

Az Áht. 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező miniszter éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. Az elkülönített állami pénzalapok 2005. évi beszámolójának és mérlegének auditálása során a könyvvizsgálók az alábbi megállapításokat tették:

1. A Munkaerőpiaci Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

2. A Szülőföld Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

3. A Központi Nukleáris Pénzügyi Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

4. A Wesselényi Miklós Ár- és Belvízvédelmi Kártalanítási Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

5. A Kutatási és Technológiai Innovációs Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

Az egyes alapokról kiadott könyvvizsgálói záradékokat a "Fejezeti indokolások” kötetek mellékletei tartalmazzák.

VIII. A társadalombiztosítás pénzügyi alapjai 2005. évi költségvetésének végrehajtása

1. A gazdálkodás keretei

A költségvetési törvény a társadalombiztosítási alrendszer bevételi főösszegét 3 034,7 milliárd forintban, kiadási főösszegét 3 376,0 milliárd forintban, így a kettő különbségeként adódó hiányt 341,3 milliárd forintban határozta meg. Az előirányzott hiány teljes összege az Egészségbiztosítási Alap költségvetésében jelentkezett, a Nyugdíjbiztosítási Alap költségvetése igazodva az államháztartási törvény előírásához a bevételek és a kiadások egyensúlyával számolt.

A tényleges hiány 468,8 milliárd forint lett, ami az előirányzott értéket mintegy 127,5 milliárd forinttal haladta meg. A tervezett és a tényleges hiány közötti eltérés döntő részét 119,9 milliárd forintot az előirányzottnál nagyobb kiadások okozták, míg hozzávetőleg 7,6 milliárd forint a bevételek elmaradásából adódott.

A költségvetés teljesítését részben a külső feltételrendszert képező makrogazdasági folyamatok, részben a járulékrendszerre valamint a különféle nyugdíj és egészségbiztosítási ellátásokra vonatkozó szabályozások és áttételeken érvényesülő társadalmi-gazdasági meghatározottságú folyamatok alakították. Az említett ellátásokra való jogosultság feltételeit, a mértékeket kijelölő szabályozások - bár 2005-re is számos részelemben módosultak - a lényeges pontokat illetően nem változtak.

A munkáltatói járulék mértéke - hasonlóan az előző évihez - 29%, ebből a nyugdíjbiztosítási járulék 18%, az egészségbiztosítási járulék 11% volt. Az egyéni járulék mértékében nem következett be változás; a 12,5%-ból 8,5%-ot kellett fizetniük a kizárólag a társadalombiztosítási nyugdíjrendszer hatálya alá tartozó biztosítottaknak, a további 4% az egészségbiztosítás bevételeit gyarapította. A magánnyugdíjpénztári tagok a társadalombiztosítási nyugdíjrendszerbe, 0,5%-t fizettek, kötelező tagdíjuk 8% volt. A nyugdíjjárulék fizetési kötelezettséggel terhelt jövedelmek felső határa az előző évi 14 500 forint/napról 16 440 forint/nap összegre nőtt, az egyéni egészségbiztosítási járuléknak továbbra sem volt felső határa.

Az egészségbiztosítás számára lényeges bevételi forrást jelentő tételes egészségügyi hozzájárulás havi összege 2005. október 31-ig 3450 forint/fő (az előző évben ugyanekkora volt), ezt követően az év végéig 1950 forint/fő lett. A százalékos egészségügyi hozzájárulás általános mértéke ugyanúgy, mint 2004-ben továbbra is 11% maradt.

1.1. Nyugdíjbiztosítási Alap

Az államháztartási törvény előírása értelmében a Nyugdíjbiztosítási Alap költségvetését a bevételek és a kiadások egyensúlyával kell tervezni, [1992. évi XXXVIII. tv. 86. § (8)] ennek megfelelően az Alap költségvetésében az 1854,4 milliárd forintot kitevő kiadási főösszeggel szemben ugyanekkora nagyságú bevételi főösszeg állt.

A költségvetés egyenlegét alakító tényleges folyamatok a bevételi, de különösen a kiadási oldalon eltértek a tervezettektől, ezért az Alap a kérdéses évet 93,5 milliárd forintot kitevő költségvetési hiánnyal zárta. Az eltérés közel kétharmada mintegy 61,6 milliárd forint az előirányzottat meghaladó kiadások következménye, a bevételi oldalon keletkezett elmaradás mintegy 31,9 milliárd forint.

Az Alap előirányzott bevételi főösszege 1854,4 milliárd forint volt, az előző évi előirányzathoz viszonyított növekedés mintegy 11,2%. A teljesítés 1822,5 milliárd forint, az előirányzathoz viszonyított elmaradás 1,7%, abszolút nagyságban a már említett 31,9 milliárd forint. A megelőző évi teljesítéshez viszonyított növekedés 12,0%.

Az Alap bevételei - hasonlóan a korábbi évekhez - alapvetően két forrásból származtak: a járulékbevételek és hozzájárulások tették ki az összes bevétel mintegy 76,3%-át, a központi költségvetési hozzájárulások aránya 23,1% volt. Utóbbiak részesedése a megelőző évben 20,5% volt.

A járulékbevételek és hozzájárulások összege 1391,2 milliárd forintot tett ki, az előirányzathoz képest az elmaradás mintegy 2,2%, abszolút összegben 31,2 milliárd forint. Ez döntően a munkáltatói és biztosítotti járulékbefizetések körében keletkezett elmaradásból (az együttes előirányzathoz képest mintegy 2,0% azaz 27,2 milliárd forint a különbség) származik, a tartalmilag ezen bevételekhez kapcsolódó késedelmi pótlék és bírság esetében a befizetések mintegy 1,3 milliárd forinttal kisebbek az előirányzatnál. A munkáltatói és biztosítotti járulékbefizetések együttes összege a 2004. évi teljesítéshez képest 8,9%-kal nőtt, ez nagyjából megfelel a nemzetgazdasági szintű kereset kiáramlásnak.

Szintén a járulékbevételek és hozzájárulások körébe tartoznak az úgynevezett egyéb járulékok és hozzájárulások. Ezek 2005. évi összege 27,5 milliárd forint, ami az összes bevétel 1,5%-a. Az idetartozó bevételek döntő részét (25,1 milliárd forintot) a fegyveres testületek volt tagjai kedvezményes nyugellátásához való hozzájárulás adja.

A bevételek másik meghatározó komponensét képező központi költségvetési hozzájárulások előirányzata 421,4 milliárd forint, a teljesítés ezt minimálisan meghaladva 421,5 milliárd forint volt. A támogatás folyósítása a következő jogcímeken történt:

- a központi költségvetésben tervezett, az Alap költségvetésének egyensúlyát biztosító pénzeszközátadás teljes összegének a felhasználására szükség volt, a teljesítés 187,3 milliárd forint, ami 0,1 milliárd forinttal (kerekítés nélkül 70,0 millió forinttal) haladja meg az előirányzatot. A különbséget az magyarázza, hogy a 2167/2005. (VIII. 2.) Korm. határozat értelmében ekkora összeggel lett megnövelve az előirányzat a Miniszterelnökség fejezet költségvetési általános tartaléka jogcím terhére.

- a magánnyugdíjpénztárakba átlépett személyek kieső járulékbefizetéseinek pótlására adott összeg - az előirányzattal megegyezően - 211,2 milliárd forint volt.

- a GYES-ben, GYED-ben, GYET-ben részesülők utáni térítés - szintén az előirányzattal megegyezően - 22,9 milliárd forint volt.

A nyugdíjbiztosítási tevékenységgel kapcsolatos egyéb bevételek előirányzatának teljesítése 7,3 milliárd forintot tett ki, az előirányzattól való elmaradás mintegy 1,7 milliárd forint. Ebbe a bevételi körbe az Alapot megillető - korábban kifizetett - de visszatérítendő ellátások tartoznak.

A működési célú bevételek előirányzatát (1,6 milliárd forint) a teljesítés hozzávetőleg 0,9 milliárd forinttal haladta meg, a többlet a létszámleépítés központi finanszírozásából és ingatlanok értékesítéséből származott.

Az Alap saját kiadásainak összege 2005-ben 1916 milliárd forintot tett ki, ami mintegy 61,6 milliárd forinttal, azaz 3,3%-kal nagyobb az előirányzott kiadási főösszegnél. A különbség döntően a nyugellátási kiadások körében keletkezett, ahol a tényleges kiadások mintegy 60,8 milliárd forinttal, 3,3%-kal haladták meg az előirányzatot. Az előirányzat túllépését több tényező együttes hatása eredményezte; az év közben végrehajtott 1%-os mértékű kiegészítő nyugdíjemelés, az úgynevezett automatizmusok tervtől eltérő alakulása, valamint a „bázishatás” (a 2004. évi tényadat meghaladta a 2005. évi tervezés bázisaként figyelembevett értéket). A Nyugdíjbiztosítási Alapból, valamint az Egészségbiztosítási Alapból finanszírozott nyugellátások összege 2005-ben a GDP 9,8%-át tette ki, az előző évi arányhoz viszonyított 0,4 százalékpontos növekedést alapvetően a 13. havi nyugellátás további egy héttel történő kiterjesztése, valamint a nyugdíjkorrekciós intézkedések magyarázzák.

A nyugellátási kiadások az előző évi teljesítéshez viszonyítva közel 209,0 milliárd forinttal, 12,4%-kal nőttek. A növekedésben szerepet játszó tényezők a következők voltak:

- január hónapban a törvényi előírások értelmében 6,3%-os mértékű emelés történt, ami a tervezett 8,0%-a nemzetgazdasági szintű nettó átlag keresetnövekedés, és 4,5% fogyasztói- és növekedés számtani átlaga. Ez az emelés közel 105,0 milliárd forinttal növelte a kiadásokat. Az intézkedés 2,34 millió személyre és figyelembe véve a kiegészítő ellátásokat is, mintegy 2,94 millió ellátásra terjedt ki. Így az egy főre számított emelés (fő és kiegészítő ellátások együttesen) havi összege 3 600 forint volt.

- novemberben évközi kiegészítő és visszamenőleges hatályú emelés történt, ennek mértéke 1% volt. Erre azért volt szükség, mert az évközi adatok arra utaltak, hogy a nyugdíjemelés mértékét meghatározó már említett paraméterek várható értéke meghaladja a tervezettet, és ezen esetben a társadalombiztosítási nyugellátásról szóló törvény intézkedést ír elő, aminek a végrehajtása közel 18,0 milliárd forinttal növelte a kiadásokat. Ez az emelés közel 2,3 millió főt érintett, az ellátásszám 2,9 millió volt, egy ellátott átlagosan havi 620 forint emelésben részesült.

- 2005-ben tovább folytatódott a 13. havi nyugdíj fokozatos bevezetése. Ebben az évben a november havi nyugdíjak háromnegyed része lett kifizetve ezen a címen, ami közel 36,0 milliárd forinttal emelte a nyugdíjkiadásokat. A kifizetett ellátás átlagosan mintegy 47 000 forint volt.

- Az úgynevezett „automatizmusok” (létszámváltozás, összetétel változás, kiegészítő ellátások számának változása) jelentős mértékben, mintegy 36,0 milliárd forinttal részesedett a bázishoz viszonyított növekményből. Ennek a tényezőnek a hatása számottevőbb, mint a korábbi években, ami különösen az összetétel változás és cserélődés növekvő szerepével magyarázható. Utóbbi tényező önmagában, mintegy 30,5 milliárd forinttal emelte a kiadásokat.

- A 25%-os mértékű özvegyi nyugdíjak 2004 novemberében történt 20%-os emelésének 2005-re áthúzódó 10 havi hatása további 14,4 milliárd forinttal növelte a kiadásokat.

Az említett két emelést, valamint a 13. havi nyugdíjjak három hétre történő kiterjesztését is figyelembe véve 2005-ben a nyugdíjak átlagosan 9,5%-kal nőttek, ami 3,9% mértékű a nyugdíjasokra számított fogyasztói árindex mellett a nyugdíjak reálértékének jelentős nagyságú, 5,4%-os növekedését eredményezte.

Amennyiben azon intézkedések hatását is figyelembe vesszük, amelyek a nyugdíjasok egy-egy meghatározott csoportjára terjedtek ki (például: özvegyi nyugdíjak emelése), akkor a reálérték változás 6,3%.

A nyugdíjbiztosítás igazgatási szerveinek működésére fordított kiadások összege 23,7 milliárd forint volt, ami az összes kiadás 1,2%-a, és az előző évi aránynál 0,2 százalékponttal kisebb.

1.2. Egészségbiztosítási Alap

A költségvetési törvény az Egészségbiztosítási Alap költségvetésének bevételi főösszegét 1180,4 milliárd forintban, kiadási főösszegét 1521,7 milliárd forintban, a kettő különbségeként képződő hiányt 341,3 milliárd forintban határozta meg.

A tervezett és a tényleges folyamatok eltérése következtében a költségvetési deficit 375,3 milliárd forint lett, ami az előirányzatot 34 milliárd forinttal, hozzávetőleg 1%-kal haladja meg. Az előirányzottat túllépő hiány egyrészt a bevételeknél keletkezett 24,2 milliárd forint többlet és másrészt a kiadások körében létrejött 58,2 milliárd forint túllépés eredője.

A legnagyobb bevételi előirányzatot - az összes bevétel, mintegy háromnegyed részét - képező társadalombiztosítási járulékbevételek (munkáltatói és egyéni befizetések) összege 907,8 milliárd forint, ami az előirányzattól 5,8 milliárd forinttal azaz 0,6%-kal marad el. Az előző évi teljesítéshez viszonyított növekedés 10,5%.

Egészségügyi hozzájárulásból (tételes és százalékos mértékű) a bevételeknek mintegy 13,6%-a származott, a teljesítés (164,4 milliárd forint) az előirányzatot 2,0 milliárd forinttal, 1,2%-kal haladta meg.

A központi költségvetési hozzájárulások 66,1 milliárd forinttal növelték a Alap bevételeit, ami az előirányzatnál közel 3,4 milliárd forinttal, 5,4%-kal nagyobb. A többlet teljes egészében a gyermekgondozási díj megtérítésénél keletkezett. Ez a bevétel mivel közel ugyanakkora kiadás megtérítését szolgálja, nem befolyásolja az Alap költségvetési pozícióját.

Az Alap bevételi többlete szinte teljes egészében az egészségbiztonsági tevékenységgel kapcsolatos egyéb bevételek megnevezésű alcímen keletkezett, ahol az előirányzatot (6 milliárd forint) mintegy 25,3 milliárd forinttal haladta meg a teljesítés. A bevételi többlet nagyobb része 22,9 milliárd forint a korábbi ár-volumen megállapodásokból és a Magyar Állam és Gyógyszergyártók közötti megállapodás alapján teljesített befizetésekből származott, egy kisebb rész mintegy 2,7 milliárd forint a baleseti és egyéb kártérítési megtérítések előirányzatnál keletkezett.

Az Alap összes kiadása 1579,9 milliárd forint, az előirányzat túllépése 58,2 milliárd forint. Ez a kiadási többlet - a gyógyszertámogatási előirányzatnál létrejött 64,9 milliárd forint túllépés és néhány más előirányzatnál (nyugellátások, pénzbeni ellátások, gyógyító megelőző ellátások) képződött „megtakarítás” eredője.

Az Alapból finanszírozott nyugellátások (korhatár alatti rokkantsági baleseti rokkantsági, hozzátartozói ellátások) kiadásai 257,3 milliárd forintot tettek ki, ami 1,6 milliárd forinttal kisebb az előirányzatnál. A megelőző évi teljesítéshez viszonyított növekedés 9,4%, amit döntően az év elején és évközben kiegészítő jelleggel visszamenőleges hatállyal végrehajtott emelés (együttesen 7,4%), valamint a 13. havi nyugdíj további egy héttel történő kiterjesztése okozott. Az ellátottak számának változása és a cserélődés - ellentétben a Nyugdíjbiztosítási Alapból finanszírozott ellátásokkal - érdemben nem növelte a kiadásokat.

Az egészségbiztosítás pénzbeli ellátásaira fordított kiadások összege közel 194,0 milliárd forint volt, az előirányzathoz képest 2,6 milliárd forinttal, 1,3%-kal kevesebb a felhasználás. Az előirányzathoz viszonyított elmaradás döntően a táppénzkiadások körében keletkezett „megtakarítás”, valamint a gyermekgondozási díjnál, terhességi gyermekágyi segélynél, a kártérítési és baleseti járadéknál mutatkozó kiadási túllépés egyenlege. Az alcím legnagyobb előirányzatát adó táppénzkiadások összege 97,0 milliárd forint, ami az előirányzatnál 7,6 milliárd forinttal, 7,3%-kal kevesebb. Az eltérést több elem együttes hatása magyarázza; a táppénzre jogosultak száma, a táppénzes arányszám és az egy táppénzes napra eső kiadás mindegyike kevesebb lett a tervezettnél. Az előző évi teljesítéshez viszonyított növekedés csak 0,8%, a növekedés fékezésében alapvető szerepet játszott a passzív jogon járó táppénz időtartamának 2004. április 1-jétől történő csökkentése.

A terhességi-gyermekágyi kiadások 27,1 milliárd forintot tettek ki, az előirányzat túllépése mintegy 1,7 milliárd forint, illetve 6,9%. Az előirányzott és a tényleges kiadás eltérését a segélyezettek és a segélyezési napok számának és az egy segélyezési napra jutó kiadási összegnek a tervezettnél valamivel gyorsabb növekedése okozta.

A gyermekgondozási díjra 2005-ben kifizetett összeg 61,2 milliárd forint, a teljesítés 3,2 milliárd forinttal 5,6%-kal több az előirányzottnál. A túllépés nem érintette az Alap költségvetési egyenlegét, mivel ezen kiadásokat a központi költségvetés minimális eltéréssel megtérítette.

Az Alap kiadásainak legnagyobb előirányzat-csoportját a természetbeni ellátások képezik, az 1039,3 milliárd forintban meghatározott előirányzatot a teljesítés 61,1 milliárd forinttal lépte túl. Ez a kiadási többlet a gyógyszerkiadások körében jelentkező túllépés és a többi idetartozó előirányzatnál keletkezett megtakarítás eredője.

A költségvetési törvény a gyógyító megelőző ellátások céljára 696,7 milliárd forintot irányzott elő. A költségvetési törvény 51. §-a szerinti államháztartási tartalékképzési kötelezettség a kérdéses előirányzat kiadásainak 0,3%-át (2092,0 millió forint) érintette. Az előirányzat tényleges felhasználása 694,5 milliárd forintot tett ki.

A gyógyszertámogatás céljaira a költségvetési törvényben meghatározott összeg 284,0 milliárd forint volt. Változást jelentett, hogy ez a jogcím a korábbi évekkel ellentétben túlléphető előirányzattá lett minősítve. A teljesítés 348,9 milliárd forint, amelyből a gyógyszertámogatás 324,1 milliárd forintot, a speciális beszerzésű gyógyszerkiadások 23,8 milliárd forintot, és a vénykezelési díj közel 1,0 milliárd forintot tett ki.

A természetbeni ellátások nagyságrendjét tekintve harmadik legnagyobb előirányzatát képviselő gyógyászati segédeszközök támogatására felhasznált összeg 44,1 milliárd forintot tett ki, az előirányzathoz képest közel 1,1 milliárd forint, a „megtakarítás”.

Az egészségbiztosítás igazgatási szerveinek működésére fordított kiadások összege 23,7 milliárd forint, ami az alap kiadásainak 1,5%-a, és a megelőző évi aránynál 0,1 százalékponttal kevesebb.

1.3. A Kincstári Egységes számlához kapcsolódó megelőlegezési számla igénybevétele a társadalombiztosítási kiadások finanszírozására

A társadalombiztosítási alrendszer két pénzügyi alapja napi bevételeinek és kiadásainak összege esetenként jelentősen eltér egymástól, ami alapvetően befolyásolja a napi likviditást. Ennek a sajátosságnak több oka van:

- a jogszabályok által előírt befizetési és kifizetési határidők célszerűségi és más egyéb megfontolások okán különböznek. Például ahhoz, hogy a nyugellátásokat a kifizetési naptárban meghatározott időre megkapják az érintettek a hó 8-9. napjain kell az utalásokat indítani, miközben az elsődleges bevételi forrást képező járulékbevételek nagyobb része a hó 12-13. napján, kisebb része 20-21. között érkezik. A bevételek másik meghatározó részét jelentő központi költségvetési támogatások 2005-ben a törvényi szabályozás értelmében a tárgyhónap 10. illetve utolsó kincstári napján érkeztek

- 2005-ben az Egészségbiztosítási Alap tervezett költségvetése eleve számottevő hiánnyal kalkulált, ami értelemszerűen likviditási igényt generált.

- az előző évben (2004-ben) keletkezett deficit rendezése csak a zárszámadási törvény elfogadása után történhet, addig a folyó évi hiányt és a likviditási igényt növelte.

Az évközben keletkező átmeneti pénzügyi hiányok fedezetére a központi költségvetés kamatmentes hitelt ad, aminek az igénybevétele a Kincstári Egységes Számlához kapcsolódó megelőlegezési számlákról történik.

A két pénzügyi alap által 2005-ben igénybevett összegek legfontosabb jellemzőit tartalmazza a következő táblázat

 

 

 

 milliárd forint

 

 

 Egészségbiztosítási Alap

 Nyugdíjbiztosítási Alap

 1.

 Legkisebb napi összeg

 343,4 (jan. 1-2.)

 47,6 (jan. 13.)

 2.

 Legnagyobb napi összeg

 751,9 (dec. 8.)

 343,2 (dec. 7.)

 3.

 Átlagos napi érték

 541,8

 125,1

 4.

 Hitelállomány az év elején

 343,4 (jan. 1-2.)

 77,5 (jan. 1-2.)

 5.

 Hitelállomány az év végén

 374,88 (dec. 30-31.)

 90,0 (dec. 30-31.)

A 2005. évben mindkét pénzügyi alapnak mindegyik napon igénybe kellett vennie a likviditási hitelt. A legkisebb és a legnagyobb napi érték közötti távolság, tehát azon intervallum nagysága, amelyben a napi igénybevételek elhelyezkednek igen széles, az Egészségbiztosítási Alap esetében 409,5 milliárd forint, a Nyugdíjbiztosítási Alap esetében 295,6 milliárd forint. Előbbi az átlagos igénybevétel mintegy háromnegyede, utóbbi közel 2,4-szerese, ami jelentős szóródásra utal. A teljes évet nézve a napi hitel igénybevétel nagyságának trendje szoros korrelációt mutatva a költségvetési hiány növekedésével, mindkét Alap esetében emelkedő.

1.4. Létszám és a személyi juttatások

Az egészségbiztosítási ág 2005-ben engedélyezett létszáma 4071 fő volt, ami mintegy 1,8%-kal kisebb a 2004. évnél. Az ágazat átlagos statisztikai állományi létszáma 3 914 fő, ami a megelőző évihez viszonyítva mintegy 3,9%-kal kevesebb. A működési kiadásokból személyi juttatásokra 12,8 milliárd forintot használtak fel , ami 9,4%-kal haladja meg az előző évi értéket. A 13. havi illetmény kifizetése ebből a növekedésből mintegy 6%-ot tesz ki.

A nyugdíjbiztosítási ág 2005. évre engedélyezet létszáma 4092 fő volt, ami 113 fővel 2,7%-kal kevesebb volt a megelőző évinél. 2005-ben az ágazat átlagos statisztikai állományi létszáma 3976 fő, az előző évhez viszonyított csökkenés 2,6%. A személyi juttatásokra fordított kiadások 12,5 milliárd forintot tettek ki, ez a megelőző évi felhasználást 10,7%-kal haladja meg. Ebből a növekedésből 6%-ot képviselő rész a 13. havi illetmény kifizetéséből adódik.

IX. A helyi önkormányzatok gazdálkodása

1. A gazdálkodás általános értékelése

A helyi önkormányzati rendszerben 2005-ben is változatlanul 3187 önkormányzat működik. A 2004. december 31-e illetve 2005. december 31-e között bekövetkezett önkormányzat típus változásokat a következő táblázat tartalmazza:

 

 2004

 2005

 Főváros

 1

 1

 Kerület

 23

 23

 Megye

 19

 19

 Megyei jogú város

 22

 22

 Város

 251

 266

 Nagyközség

 167

 152

 Község

 2704

 2704

 Összesen

 3187

 3187

A helyi önkormányzatok a 2005. költségvetési év során 3 010,3 milliárd forint tárgyévi bevételből gazdálkodtak, ami 4,3%-kal haladta meg az eredeti előirányzatot és 9,0%-kal magasabb az előző évi bevételnél. Ez az összeg 119,3 milliárd forinttal magasabb a GFS rendszerű bevételeknél, magában foglalja a hitelbevételeket, az értékpapírok értékesítéséből származó bevételeket, az államkötvény, egyéb (hosszú lejáratú) pénzügyi befektetések bevételét, valamint az éven belüli lejáratú értékpapírok vásárlásának és eladásának egyenlegét. A hitelbevételek előző évhez viszonyított növekedési üteme gyorsul, a 26,8%-os mérték 8,1%-ponttal haladja meg az előző évit. A hitelbevételek 19,9 milliárd forintos emelkedése mellett csaknem felére estek az értékpapírok, a hosszú lejáratú pénzügyi befektetések, az államkötvények értékesítéséből származó bevételek, ugyanakkor az éven belüli lejáratú értékpapírok vásárlásának és eladásának egyenlege immár növeli az önkormányzatok bevételét.

A bevételeken belül az állami támogatások és hozzájárulások, valamint az átengedett személyi jövedelemadó együttesen az összes bevétel 43,9%-át tette ki, ez az arány az előző évhez képest 0,4%-ponttal csökkent. E csökkenést, a felhalmozási és tőke jellegű bevételeknek a növekedése, ezáltal e bevételi elemeknek az összes bevételen belüli részarány emelkedése okozza. Az előző esztendőhöz viszonyítva a felhalmozási és tőke jellegű bevételek 24,1%-os, 52,8 milliárd forintos emelkedése csaknem valamennyi (kivétel a vállalat értékesítésből, privatizációból származó bevétel, amely csupán negyede lett az előző évinek) összetevőjénél megfigyelhető, melyek közül kiemelkedő az államháztartáson belüli felhalmozási bevételek 27,3%-os, 16,5 milliárd forintos gyarapodása. Nagy mértékben 10,8 milliárd forinttal emelkedtek az EU-tól átvett pénzeszközök, ám így is az eredeti előirányzatnak csupán 32,1%-a teljesült.

Az összes bevételeken belül a saját folyó és átengedett bevételek 2004. évhez viszonyított 2,7%-os növekedése volt a legcsekélyebb. Meghatározó a helyi adók alakulása, melynek előző években tapasztalt kétszámjegyű növekedése (2003. évben 12,4%, 2004. évben 13,3%) 2005. évre egyszámjegyűre, 8,4%-ra esett vissza.

A helyi önkormányzatok 2005. évi gazdálkodására általánosan megfogalmazható, hogy a korábbi években is tapasztalt mértéktartó, takarékos, szinte csak a kötelező feladatok ellátására, és a bevételi tartalékok feltárására törekvő gazdasági lépések révén tudták megőrizni működőképességüket.

2005. évben továbbra is a gyermeklétszám csökkenés miatti forrásszűkülés ellensúlyozása volt az intézményeket fenntartó önkormányzatok főbb célja, melyet létszámcsökkentések, az intézmények összevonása, megszüntetése, átadása mellett a bővülő pályázati lehetőségek kihasználásával igyekeztek elérni. Az önkormányzatok jelentős része 2005-ben ismerte fel a közös feladatellátásban rejlő előnyöket, ezek a települések közvetve ugyan, de részesülhettek a többcélú kistérségi társulások (továbbiakban: Társulások) támogatására irányuló két központosított előirányzat biztosította pályázati forrásból. Az egyik a már működő Társulások normatív támogatására biztosított 9,0 milliárd forintos előirányzat. Ezt a támogatást azon 2004. november 30-áig megalakult Társulások igényelhették, amelyek teljesítették az előirányzat felhasználását szabályozó, a többcélú kistérségi társulások által ellátott egyes közszolgáltatások 2005. évi normatív működési támogatásáról szóló 5/2005. (I. 19.) Korm. rendeletben [a továbbiakban: 5/2005. (I. 19.) Korm. rendelet] előírt feltételeket és a 2004. december 1-jétől hatályos Ktt. rendelkezései szerinti Társulássá alakultak át. Igénylése alapján 108 Társulás felelt meg a feltételeknek (a 2004. évi ösztönző támogatásból 73 önkormányzat részesült), és lett jogosult a normatív működési támogatásra.

Az alábbi táblázat szemlélteti, hogy a támogatásban részesülő Társulások közül hányan részesültek az egyes közszolgáltatási feladatok esetében támogatásban.

 Közszolgáltatási feladat

 A közszolgáltatási feladatot vállaló, arra támogatásban részesülő Társulások száma

 Közoktatási feladat

 108

 Szociális intézményi feladat

 17

 Szociális alapszolgáltatási feladat

 48

 Gyermekjóléti szakellátási feladat

 2

 Gyermekjóléti alapellátási feladat

 87

 Belső ellenőrzési feladat

 86

 Mozgókönyvtári feladat

 23

A normatív működési támogatás mellett a költségvetés 6,4 milliárd forintos előirányzatot tartalmazott az új Társulások megalakulásának ösztönzésére és a kistérségi modellkísérletek támogatására. A pályázat ösztönző hatására az addig megalakult és támogatásban részesült 108 Társuláson felül további 38 Társulás alakult meg és vállalta közszolgáltatási feladatok ellátását.

Likviditási, finanszírozási problémák számtalan ok alapján keletkezhetnek az önkormányzatoknál. A nagyobb, OEP finanszírozású intézményt fenntartó önkormányzatoknál a súlyszám-finanszírozásból eredő bevételkiesés jelentett gondot, de hasonló bevételkiesés sújtotta a T-mobile telephelyeket tévesen adóztató önkormányzatokat. Az önkormányzatoknak a 2005. évben jelentkező likviditási problémáikat a feladatok átütemezésével, rövid lejáratú működési hitelek és kiegészítő központi támogatások igénybevételével sikerült megoldaniuk. Ez utóbbiakra (az önhibájukon kívül hátrányos helyzetben lévő forráshiányos önkormányzatok támogatása, illetőleg a működésképtelen önkormányzatok egyéb támogatása) főképp a kevesebb saját bevétellel rendelkező önkormányzatok szorultak.

Összességében megállapítható, hogy az önkormányzatok forrásfeltáró, takarékos gazdálkodással fenntartották működőképességüket, teljesítették a lakosság felé közszolgáltatási feladataikat.

2. A 2005. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok hitelműveletek nélküli konszolidált egyenlege -81,4 milliárd forint. Ha nem vesszük figyelembe a 16,1 milliárd forint összegű privatizációs bevételt, - ami részvény értékesítésből és vállalat értékesítésből származik - akkor a konszolidált egyenleg -97,5 milliárd forint, ami a tavalyi -27,4 milliárd forinthoz képest 70,1 milliárd forinttal több.

A helyi önkormányzatoknál ugyan egységes pénzalap van, de - a jelenségek mögött az okokat feltárva - külön is indokolt vizsgálni a folyó- és a felhalmozási bevételeket és kiadásokat, illetve ezek egyenlegét.

A folyó bevételek és kiadások hitelműveletek nélküli egyenlege +107,6 milliárd forint, ami 36,8 milliárd forinttal kevesebb, mint 2004-ben. Alakulásában különféle ellentétes irányú tendenciák játszanak szerepet.

Az önkormányzatok 2004-hez képest több helyi bevételre tettek szert. Emelkedett az illetékbevételek mértéke 6,5%-kal mintegy 4,1 milliárd forinttal. A helyi adók bevétele 8,4%-kal, 30,7 milliárd forinttal haladta meg a 2004-ben realizáltat. Azok az önkormányzatok, amelyeknek a területén adóztatható adótárgy vagy adóalany található, éltek valamelyik helyi adó bevezetésének lehetőségével. Változatlan azonban az a gyakorlat, hogy elsődlegesen a vállalkozói szférát adóztatják. Továbbra is a leggyakrabban működtetett adónem a helyi iparűzési adó.

2005-ben mérsékeltebb volt az önkormányzatok pénzügyi befektetési tevékenysége, amit az évközi rövidlejáratú értékpapírok forgalma után realizált, az előző évihez képest 25,0%-kal csökkenő mértékű, 5,9 milliárd forinttal kevesebb kamatbevétel összege jelez.

Kiadási oldalról a személyi juttatásokra fordított összeg 8,1%-kal haladta meg az előző évit és így 1066,1 milliárd forintra teljesült. Hasonló mértékű változás figyelhető meg a bérekhez kapcsolódó járulékok területén. Itt az emelkedés 7,0%-os mértékű és összegében 22,6 milliárd forinttal több, mint 2004-ben. E változások döntően a bértörvényekből adódó kötelezettségek kifizetését tették lehetővé.

A dologi kiadások 5,2%-kal haladták meg az előző évi teljesítést, és 744,9 milliárd forintot tettek ki.

A fenti kiadás típusok mérsékelt növekedésén túl erőteljes emelkedést mutat az önkormányzatok által kifizetett társadalom és szociálpolitikai juttatások összege. E célra 14,5%-kal 16,6 milliárd forinttal fordítottak többet a települések, mint 2004-ben.

Általánosságban megállapítható, hogy az önkormányzatok a folyó működési bevételek és kiadások terén tudtak megtakarítást elérni, pozitív egyenleggel zárni, bár ez 2004-hez képest csökkenő mértékű. Míg az előző év teljesítéséhez mérten 2005-ben a bevételek 5,5%-kal nőttek, addig a kiadások 7,5%-kal emelkedtek ugyanezen időszakban.

A felhalmozási bevételeknek és kiadásoknak a 2004. évivel történt összevetése alapján megállapítható, hogy a pénzforgalom alakulását 2005-ben - elsősorban a részvények eladásából származó privatizációs bevételek növekedése mellett - nagyobb mértékű befektetések és aktív fejlesztési tevékenység határozta meg.

2005-ben a privatizációs bevételek közel 5,3 milliárd forinttal növekedtek, ami elsősorban a 79,3%-kal megemelkedett részvény értékesítések következménye. A vállalat értékesítésből származó bevételek jelentősen - 74,1%-kal - visszaestek és csupán 0,6 milliárd forintot jelentettek 2005-ben.

A fejlesztési, felhalmozási bevételek az előző évihez képest 29,7%-os növekedésében nagy szerepe volt a fejlesztési célú állami hozzájárulások és támogatások 48,0%-os emelkedésének. E jogcím tartalmazza a címzett és céltámogatásokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, valamint a rendkívüli esőzés miatti lakossági károk enyhítésére szolgáló támogatás összegét is.

2005-ben is emelkedtek az önkormányzatok fejlesztési célú beruházásai, felújításai, valamint a nagy értékű tárgyi eszköz felújításai, mindezek megvalósításához növekvő mértékben vesznek igénybe hitelt.

A felhalmozási bevételek és kiadások egyenlege -188,9 milliárd forint. A 2004. évi -160,9 milliárd forintot tekintve 28,0 milliárd forintos különbséget mutat.

Összegzésként megállapítható, hogy a folyó működés bevételeinek és kiadásainak pozitív egyenlegét az önkormányzatok összességében sikeresen forgatták át fejlesztési, felhalmozási tevékenységük finanszírozásához. Ezen túl szükség volt a fokozott hitelfelvételre éppen úgy, mint az előző évi pénzmaradvány egy részének felhasználására.

Látható, hogy a működést tekintve az önkormányzatok mérsékelt kiadási politikát folytattak, e célú bevételek által a lehetségeshez képest szerényebb mértékű volt a kiadások növekedése. A folyó mérleg többlete jelzi, hogy a működés érdekében történő vagyon felélés hipotézisét a számok az önkormányzati szféra egészére nem igazolják vissza.

A helyi önkormányzatok működési és fejlesztési célú bevételeinek és kiadásainak alakulása 2003-2005. években

 

 millió forint

 Folyó bevételek és kiadások

 2003. évi teljesítés

 2004. évi teljesítés

 2005. évi teljesítés

 Intézményi tevékenységek bevételei *

 228 149,3

 250 065,4

 258 654,5

 Kamatbevételek

 16 602,8

 24 049,9

 18 131,2

 Illetékek

 54 255,9

 63 169,1

 67 288,1

 Helyi adók

 322 588,4

 367 184,2

 397 923,4

 Környezetvédelmi bírság

 560,7

 736,6

 1 103,7

 Egyéb sajátos bevételek

 39 216,4

 43 049,3

 51 958,1

 Személyi jövedelemadó

 405 449,3

 455 765,2

 439 932,1

 Gépjárműadó

 30 008,7

 45 940,8

 49 176,8

 Működési célú állami hozzájárulások és támogatások összesen

 676 673,9

 700 339,0

 779 891,9

 Egészségbiztosítási Alaptól átvett pénzeszközök

 374 069,0

 374 051,2

 385 088,2

 Egyéb államháztartáson belüli átutalások

 35 904,6

 35 381,6

 40 515,6

 Államháztartáson kívülről származó pénzeszközök**

 33 235,9

 25 930,0

 27 935,1

 Folyó, működési bevételek összesen

 2 216 714,9

 2 385 662,3

 2 517 598,7

 Személyi juttatások

 953 393,0

 986 085,4

 1 066 137,9

 Tb. járulék, munkaadói járulék, eü. hozzájárulás

 317 363,5

 324 015,4

 346 625,3

 Dologi kiadások

 637 085,1

 708 045,4

 744 871,6

 Társadalom és szociálpolitikai juttatások

 105 652,6

 114 096,8

 130 749,3

 Ellátottak pénzbeli juttatása

 8 159,5

 8 541,1

 8 973,2

 Működési célú pénzeszköz átadás államháztartáson belülre

 1 659,4

 3 872,9

 4 089,4

 Működési célú pénzeszköz átadás államháztartáson kívülre**

 82 904,7

 96 568,6

 108 571,9

 Folyó, működési kiadások és támogatások összesen

 2 106 217,8

 2 241 225,6

 2 410 018,6

 Folyó, működési bevételek és kiadások egyenlege

 110 497,1

 144 436,7

 107 580,1

 Felhalmozási bevételek és kiadások

  

  

 

 Tárgyi eszközök, föld és immateriális javak értékesítése

 93 003,8

 91 713,9

 105 080,6

 Részvények értékesítése

 4 578,7

 8 658,4

 15 565,0

 Vállalat értékesítéséből származó bevételek

 4 404,4

 2 244,0

 581,6

 Államháztartáson belüli felhalmozási bevételek

 66 323,9

 60 397,6

 76 883,4

 Államháztartáson kívüli felhalmozási bevételek

 43 921,0

 56 191,4

 73 850,0

 Fejlesztési célú állami hozzájárulások és támogatások összesen***

 72 736,4

 68 631,2

 101 482,2

 Fejlesztési, felhalmozási bevételek összesen

 284 968,2

 287 836,5

 373 442,8

 Tárgyi eszközök, föld és immateriális javak felhalmozása, pü. befektetések

 256 447,0

 269 446,9

 310 817,2

 Államháztartáson belüli felhalmozás célú átutalások

 1 131,3

 1 437,6

 1 751,3

 Államháztartáson kívüli felhalmozás célú átutalások

 53 827,2

 54 547,9

 83 703,7

 Nagyértékű tárgyi eszközök felújítása áfával

 57 969,3

 65 534,9

 98 862,9

 Beruházások áfája 

 57 761,3

 57 770,1

 67 263,2

 Fejlesztési, felhalmozási kiadások összesen

 427 136,1

 448 737,4

 562 398,3

 Fejlesztési, felhalmozási bevételek és kiadások egyenlege

 - 142 167,9

 - 160 900,9

 - 188 955,5

 Privatizációs bevétel nélküli fejlesztési bevételek és kiadások egyenlege

 - 151 151,0

 - 171 803,3

 - 205 102,1

 GFS rendszerű bevételek összesen

 2 501 683,1

 2 673 498,8

 2 891 041,5

 GFS rendszerű kiadások összesen

 2 533 353,9

 2 689 963,0

 2 972 416,9

 GFS rendszerű egyenleg

 - 31 670,8

 - 16 464,2

 - 81 375,4

 Privatizációs bevétel nélküli GFS rendszerű egyenleg

 - 40 653,9

 - 27 366,6

 - 97 522,0

 * Áfát is tartalmaz

 

 

 ** Kölcsönnyújtást is tartalmazza

 

 

 

 *** A címzett és céltámogatásokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, valamint a rendkívüli esőzés miatti lakossági károk enyhítésére szolgáló támogatást tartalmazza.

2.2. A bevételek alakulása

A helyi önkormányzatok 2005. évi - hitelműveletekkel együtt számított - tárgyévi bevételeinek összege 3010,3 milliárd forint, ami 249,1 milliárd forinttal, 9,0%-kal haladta meg a 2004. évben teljesített bevételeket.

Ezen túlmenően az önkormányzatok feladataik finanszírozására - részben segítve a tárgyévi gazdálkodást - 227,7 milliárd forintot vettek igénybe az előző évi pénzmaradványaikból, 17,1 milliárd forinttal többet, mint 2004. évben.

Így a helyi önkormányzatok rendelkezésére mindösszesen 3238,0 milliárd forint bevétel állt, amely az előző évhez képest 266,2 milliárd forinttal, 9,0%-kal több.

A helyi önkormányzatok 2004. évi és 2005. évi bevételi forrásainak megoszlása

 %-ban

 Megnevezés 

 2004. évi teljesítés

 2005. évi előirányzat

 2005. évi teljesítés

 1. Saját folyó bevételek

 27,1

 25,4

 26,4

 ebből: - helyi adók

 13,3

 13,0

 13,2

 2. Átengedett bevételek

 18,2

 17,7

 16,3

 ebből: - személyi jövedelemadó

 16,5

 16,1

 14,6

 - gépjárműadó

 1,7

 1,5

 1,6

 3. Felhalmozási és tőke jellegű bevételek

 7,9

 8,2

 9,0

 4. Állami hozzájárulások és támogatások 

 27,8

 30,6

 29,3

 ebből: - normatív állami hozzájárulások és támogatások

 18,8

 19,0

 18,2

 - címzett és céltámogatások

 1,9

 2,2

 2,3

 5. Egészségbiztosítási Alaptól átvett pénzeszközök

 13,5

 13,5

 12,8

 6. Egyéb átvett pénzeszközök, visszatérítések

 2,3

 1,3

 2,3

 7. Hitel, kötvény, értékpapír bevétel

 3,2

 3,3

 3,9

 Tárgyévi bevételek összesen

 100,0

 100,0

 100,0

A bevételek főbb csoportonként a következők szerint alakultak:

2.2.1. A saját folyó bevételek összege 794,9 milliárd forint, amely 6,4%-kal haladta meg az előző évit.

Ezen belül:

- Az intézményi működési bevételek 276,8 milliárd forintra teljesültek, az előző évi teljesítést mintegy 2,7 milliárd forinttal, 1,0%-kal meghaladva. Ennek keretében az intézményi tevékenységek bevételei, amelyek az alaptevékenység körében végzett szolgáltatások díjából, bérleti és lízing díjbevételekből tevődtek össze, mintegy 3,8%-kal 7,1 milliárd forinttal bővültek. A kedvezményes étkeztetésre kapott állami támogatás az intézményi bevételeket csökkentette ugyan, de a szabad kapacitásaik hasznosítása e bevételeik növekedését eredményezte.

- A kamatbevételek 18,1 milliárd forintot tettek ki, és így 5,9 milliárd forinttal a 2004. évi összeg alatt maradtak. Az önkormányzatok részvényeiket értékpapírokra, jellemzően állampapírokra és kincstárjegyekre váltják át. Így - a bizonytalan osztalék helyett - garantált kamatbevételhez jutnak. A kamat mértéke ugyanakkor csökken.

- Az áfa bevételek 2,4%-kal, 1,5 milliárd forinttal növekedtek.

- A helyi önkormányzatokat megillető illetékbevétel tervezett összege 62,6 milliárd forint volt. A befolyt bevétel 67,3 milliárd forint, amely a 2004. évi bevételhez viszonyítva 6,5% többletet mutat.

A bevétel növekedésében jelentős szerep jutott az öröklési illetéknek, amely a 2004. évi bevételhez viszonyítva 1,4 milliárd forinttal, 6,4 milliárd forintra nőtt. Az eljárási illeték az érintett vagyonszerzési ügyektől elkülönítetten került megjelenítésre, amely 2,2 milliárd forint „többletet” eredményezett. A vagyonszerzési illeték pedig a nyilvántartási rend változásának ellenére is 50 millió forinttal, 47,2 milliárd forintra bővült.

- A helyi adókból származó bevétel 2005. évben 393,9 milliárd forint volt. A Htv. 2005. január 1-jén hatályba lépő módosítása kisebb volumenű korrekciókat valósított meg. Az önkormányzatok adóztatási mozgásterének bővítése érdekében a tételes adóösszegben meghatározott adónemek esetén - az ideiglenes iparűzési tevékenység után fizetendő iparűzési adót kivéve - a törvénymódosítás lehetővé teszi, hogy a törvényben rögzített felső mértéktől az önkormányzat eltérjen. Az eltérés mértéke 2005. évben legfeljebb a Központi Statisztikai Hivatal által 2003. évben közzétett fogyasztói árszínvonal-változással azonos nagyságú lehetett.

A Htv. egyik legjelentősebb módosítása az volt, amely a foglalkoztatás bővítését irányozza elő azzal az iparűzési adómentességgel, mely a vállalkozó által foglalkoztatott éves átlagos statisztikai állományi létszám emeléséhez kapcsolódik.

2005. évben a - megyei önkormányzatok nélkül számított - 3168 önkormányzat közül 3106 önkormányzat (az önkormányzatok 98%-a) működtetett területén egy vagy több helyi adó nemet.

- Az építményadót az önkormányzatok 35%-a, 1107 (ebből lakás után 373) alkalmazta. 2005. évben - 2004. évhez képest - mindössze hárommal több település élt a bevezetés lehetőségével. Az adó alapját jellemzően az alapterületben határozták meg. Az országban mindössze 5 önkormányzat él a korrigált forgalmi érték szerinti adóztatás lehetőségével. Az építményadónál az adómértéket az önkormányzatok igen tág határok között (20-942 Ft/m2) állapították meg.

- Telekadót 402 önkormányzat működtet területén, az adó felső mértéke 2005. évben 209,4 Ft/m2 volt. Az adómaximumot 1 önkormányzat, 9 önkormányzat a 209 Ft/m2-es, és 28 önkormányzat a korábbi évek adómaximumát, a 200 Ft/m2-es adómértéket alkalmazta területén. A többi önkormányzat néhány Ft/m2-es adómértéket állapított meg.

- A vállalkozók kommunális adója működtetésében 1997. évtől kezdődően folyamatos visszaesés tapasztalható. Ezen idő alatt 846-ról 703-ra csökkent az érintett önkormányzatok száma. A 2005. évben hatályba lépő módosítások következtében a felső adómérték a 2094 Ft/fő/év lett, amelyet 2 önkormányzat alkalmazott területén. A vállalkozók kommunális adójának mértékét az adóztató önkormányzatok 75%-a az előző évek adómaximumában - 2000 Ft/fő/év - határozta meg.

- A második leggyakrabban alkalmazott adónem a magánszemélyek kommunális adója, amelyet 2 190 önkormányzat működtetett területén. A helyi adót bevezető önkormányzatoknak 70%-a élt ezzel a lehetőséggel. Az önkormányzatok számára ez a legkönnyebben kezelhető adó, megállapítása, adminisztrációja viszonylag kevés ráfordítással jár, a kisebb településeken ezt az adónemet könnyebben el lehet a lakossággal fogadtatni és nem okoz komolyabb anyagi megterhelést, mivel 2005. évben a megállapítható maximális adómérték 12 564 Ft/adótárgy/év. Az adómaximumot 3 önkormányzat alkalmazta 12 560 Ft-os, 8 helyen a 12 500 Ft-os és 194 helyen a (korábbi években meghatározott törvényi felső) 12 000 Ft-os adómértékkel. A magánszemélyek kommunális adója esetében gyakori hogy az önkormányzatok differenciált adómértéket állapítanak meg külterület, belterület, nem lakás céljára szolgáló építmények, lakások, bérlemények, telek esetében.

- Az önkormányzatok által a leggyakrabban működtetett adónem a helyi iparűzési adó, amelyet 2639 helyen vezettek be. Ez 91-gyel több önkormányzatot jelent 2004-hez képest. A helyi adót bevezető önkormányzatoknak a 85%-a élt helyi iparűzési adó bevezetésével. Az iparűzési adót működtető önkormányzatok kb. 80%-a 1,4%-nál magasabb mértéket állapított meg. A helyi adó bevételek iránti fokozódó igényt jelzi az a körülmény, hogy a maximális adómértéket (2%) 1113 önkormányzat - az iparűzési adót bevezető önkormányzatok 42%-a - s köztük a Fővárosi Önkormányzat alkalmazta. Az iparűzési adónak az összes helyi adóbevételen belüli aránya évek óta kb. 84-86%. Az iparűzési adó átlagos mértéke 1,9% volt.

- Idegenforgalmi adót az adónem speciális jellegéből következően csak kevés - az idegenforgalmilag frekventált - 681 önkormányzat vezette be területén.

Általánosságban megállapítható, hogy azok az önkormányzatok, ahol adóztatható adótárgy vagy adóalany található, éltek valamelyik helyi adó bevezetésének lehetőségével. Változatlan az önkormányzatok részéről az a gyakorlat, hogy elsődlegesen a vállalkozói szférát adóztatják. Az építményadónál jelenleg is az tapasztalható, hogy továbbra is csak kis számban élnek a lakások utáni adó megállapítás lehetőségével. Az építményadón belül elsődlegesen a nem lakás céljára szolgáló építményekre vezetnek be helyi adót. Az önkormányzatok építményadóban, az alapterület szerint működtetett telekadóban, a magánszemélyek kommunális adójában, a vállalkozók kommunális adójában, továbbá a vendégéjszakák száma alapján működtetett tartózkodási idő utáni idegenforgalmi adóban - az ideiglenes iparűzési tevékenység után fizetendő iparűzési adót kivéve - a tételes adóösszegben meghatározott adónemek esetén kevesen éltek törvénymódosítás által biztosított árszínvonal-változással növelt adómérték bevezetésének lehetőségével.

A helyi adóban a tervezett előirányzat 373,8 milliárd forint volt, amely 397,9 milliárd forintra teljesült. Ez 30,7 milliárd forinttal - 8,4%-kal - több mint a 2004. évi bevétel.

- Az iparűzési adóbevétel mintegy 334 milliárd forintot tett ki, amely az összes helyi adóbevétel 84%-a. Ebben az adónemben az előző évhez képest 23,5 milliárd forinttal több bevétel keletkezett. Ez leginkább az adóalapra ható árszínvonal- és gazdasági növekedés eredménye.

- A többi helyi adó (építményadó, telekadó, magánszemély kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 63,8 milliárd forint bevételt biztosított, amely 7,2 milliárd forinttal - 12,7%-kal - több mint 2004. évben volt. A növekedés kizárólag az adómérték emelésének következménye.

A fentiek alapján megállapítható, hogy az önkormányzatok továbbra is az iparűzési adó működtetésével igyekeznek helyi adó bevételi igényeiket biztosítani. A bevételi érdekeltség miatt az elmúlt évben már azon települések egy részében is működtetnek iparűzési adót, ahol a gazdasági aktivitás nem számottevő.

- Talajterhelési díjból 165 millió forint bevétel keletkezett, amely az előző évi 80,9 millió forintos bevételhez képest megduplázódott.

2.2.2. Az átengedett bevételek teljesítése 489,3 milliárd forint, amely a 2004. évi bevétel 97,5%-ának felel meg.

- A 2005. évi átengedett személyi jövedelemadó - a korábbi évvel megegyezően - az állandó lakóhely szerint az adózók által két évvel korábban bevallott szja 40%-a. A személyi jövedelemadó helyben maradó része - a 21,7 milliárd forint zárolás után - 96,3 milliárd forint volt. A jövedelemkülönbség mérséklésre 92,4 milliárd forint állt az önkormányzatok rendelkezésére, míg 251,2 milliárd forint normatív módon került elosztásra. Az együttesen átengedett szja a 2004. évihez viszonyítva - részben a már említett zárolás miatt - 3,5%-kal, 15,8 milliárd forinttal csökkent.

A 2005. évi jövedelemkülönbség mérséklés elszámolása során 1119 önkormányzat 8,1 milliárd forintot visszafizetett, tekintettel arra, hogy iparűzési adóerőképessége az általa tervezettnél év végén kedvezőbben alakult. 1097 önkormányzat viszont 1,4 milliárd forint pótlólagos támogatást kapott. A fennmaradó nettó 6,7 milliárd forint - a 2005. évi költségvetési törvénynek megfelelően - a kiegészítéssel érintett önkormányzatok között kerül felosztásra, lakosságszámuk és jövedelemkülönbség mérséklési értékhatáruk szorzatának arányában.

- A gépjárműadóról szóló 1991. évi LXXXII. törvény alapján, az adó alapját a gépjárművek (tehergépjárműveknél a raksúly 50%-ával növelt) saját tömege képezi. 2004. évtől a belföldi gépjárművek utáni adómérték magasabb, egységesen 1200 Ft/ megkezdett 100 kg lett. A gépjárműadóról szóló törvény módosításának következtében 2005. január 1-jétől az adózónak nem kell bevallást benyújtania az önkormányzati adóhatósághoz. A módosítás eredményeként az önkormányzati adóhatóságok a Belügyminisztérium Központi Adatfeldolgozó, Nyilvántartó és Választási Hivatalától magánszemélyek esetében a személyadat- és lakcímnyilvántartásból, míg nem magánszemély esetében a járműnyilvántartásból kapnak adatokat az adóalanyokra vonatkozóan.

A gépjárműadó bevétel 2005. évi előirányzata 43,5 milliárd volt. A bevétel 49,2 milliárd forintra teljesült, a 2004. évhez képest 3,3 milliárd forinttal (7,0%-kal) nőtt.

- A termőföld bérbeadásából származó jövedelemadóból az önkormányzatok 173,4 millió forint bevételt realizáltak.

- Átengedett egyéb központi adókból 20,6 millió forint bevétele származott az önkormányzatoknak.

Fenti két tétel együttesen 194,0 millió forint bevételt jelentett, amely a helyi önkormányzatok mérlegében a „Termőföld bérbeadásából származó adó” soron szerepel.

Helyi adó, gépjárműadó és illeték bevételek alakulása

 

 

 

 

 

 millió forint

 

 2004. évi tény

 2005. évi előirányzat

 2005. évi tény

 Helyi adó

  

 367184

 373 800

 397 923

 

 építményadó

 38 240

 38 000

 44 440

 

 telekadó

 5 346

 4 600

 5 184

 

 kommunális adó

 8 325

 7 700

 9 107

 

 

 vállalkozók

 1 164

 1 200

 1 153

 

 

 magánszemélyek

 7 162

 6 500

 7 954

 

 iparűzési adó

 310 536

 318 900

 334 077

 

 idegenforgalmi adó

 4 737

 4 600

 5 115

 

 

 tartózkodás után

 3549

 3 400

 3 858

 

 

 építmény után

 1 188

 1 200

 1 257

 Gépjárműadó

  

 47 313

 43 500

 49 177

 

 belföldi gépjárművek utáni adó

 45 941

 43 500

 49 177

 

 

 helyi önkormányzatok

 45 941

 43 500

 49 177

 

 

 központi költségvetés

 0

  0

 0

 

 külföldön nyilv. gépjárművek adója 

 1 372

 0

 0

 Vagyonszerzési illeték

 123 995

 123 200

 128 101

 

 Öröklési

  

 9 888

 11 000

 12 678

 

 

 helyi önkormányzatok

 5 038

 6 000

 6 442

 

 

 központi költségvetés

 4 850

 5 000

 6 236

 

 ajándékozási

 2 778

 3 000

 2 932

 

 

 helyi önkormányzatok

 1 415

 1 500

 1 490

 

 

 központi költségvetés

 1 363

 1 500

 1 442

 

 Visszterhes ingatlanátruházási

 92 555

 91 700

 92 897

 

 

 helyi önkormányzatok

 47 152

 46 100

 47 205

 

 

 központi költségvetés

 45 403

 45 600

 45 692

 

 Visszterhes gépjárműátruházási

 18 774

 17 500

 19 594

 

 

 helyi önkormányzatok

 9 654

 9 000

 9 957

 

 

 központi költségvetés

 9 209

 8 500

 9 637

 Eljárási illeték

 39 233

 37 000

 50 945

 

 Illetékbélyeg

 

 

 29 060

 

 Illetékhivatalokhoz lerótt eljárási illetékek

 

 

 4 318

 

 

 helyi önkormányzatok

 

 

 2 194

 

 

 központi költségvetés

 

 

 2 124

 Okmányirodákban, vám- és adóhatóságnál, cégbíróságnál lerótt illeték

 

 

 17 567

2.2.3. A felhalmozási és tőkejellegű bevételek a 2004. évi szintet 24,1%-kal meghaladó mértékben, 272,0 milliárd forintra teljesültek.

- Ezen belül a tárgyi eszközök értékesítéséből az előző évhez képest 14,6%-kal több bevétel (összesen 105,1 milliárd forint) folyt be.

- A privatizációs bevételek - melyek a részvények, részesedések értékesítéséből, vállalatértékesítésből, az önkormányzatokat főként a belterületi földek után megillető bevételekből tevődtek össze - az előző évihez viszonyítva 5,2 milliárd forinttal (48,1%-kal) növekedtek. E bevételekre az is jellemző, hogy csak az önkormányzatok viszonylag szűk - és a privatizációs folyamat lezárásával egyre szűkülő - körére korlátozódtak.

- Az államháztartáson belülről felhalmozási célra átvett pénzeszközök 16,5 milliárd forinttal (27,3%-kal) növekedtek az előző évhez viszonyítva.

- Az államháztartáson kívülről felhalmozási célra átvett pénzeszközök mintegy 73,9 milliárd forintot jelentettek, ez 131,4%-a az előző évi teljesítésnek. Ezen belül az EU-tól átvett pénzeszközök közel megháromszorozódtak.

2.2.4. Az állami támogatások

A központi költségvetés a helyi önkormányzatok részére az év során 881,4 milliárd forint állami hozzájárulást és támogatást utalt át, amely 2,8 milliárd forinttal, 0,3%-kal alacsonyabb az országgyűlési előirányzatnál.

- A legnagyobb csoportot a normatív állami hozzájárulások képezték. Ezen a jogcímen az országgyűlési előirányzatot kis mértékben meghaladó, összesen 549,3 milliárd forint átutalása történt meg. A 2004. évhez képest a növekedés 30,4 milliárd forint.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 98,3%-ában, 117,2 milliárd forinttal teljesültek. A 2004. évhez képest a növekedés 10,4 milliárd forint.

- A színházi támogatások az előirányzatnak megfelelően, mintegy 11,3 milliárd forint összegben teljes egészében átutalásra kerültek az érintett önkormányzatoknak.

- A központosított előirányzatok 2005. évi teljesülése 79,7 milliárd forint, ami az országgyűlési előirányzattól 14,7 milliárd forinttal maradt el.

Ennek okai többek között:

- a helyi szervezési intézkedésekhez kapcsolódó többletkiadásokra előirányzott 13,5 milliárd forintból az önkormányzatok 4,2 milliárd forintot igényeltek,

- a települési önkormányzati szilárd burkolatú belterületi közutak burkolatfelújításának támogatására a 10 milliárd forint előirányzatból 6,2 milliárd forint átutalása történt meg az év végéig. (A rendelkezésre álló előirányzat tárgyévi, kötelezettséggel terhelt maradványai 2006 június 30-áig használhatók fel.)

E tételeket a törvény fejezeti indokolása jogcímenkénti részletezettségben mutatja be.

- A helyi önkormányzatok működőképességének megőrzését szolgáló kiegészítő támogatások az önkormányzati forrásszabályozás egyik fontos elemét képezték a 2005. évben is. A helyi önkormányzatok a működőképességük megőrzéséhez változatlanul 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az átmeneti likviditási problémák megoldására. E három jogcímen az önkormányzatok 20,9 milliárd forint támogatásban részesültek, mely összeg 55,3%-kal nagyobb volt az éves előirányzatnál és 15,6%-kal meghaladta a 2004. évben ilyen jogcímeken nyújtott támogatásokat.

- Az önhibájukon kívül hátrányos helyzetben lévő helyi önkormányzatok támogatása (a továbbiakban: ÖNHIKI) előirányzata a költségvetési törvény szerint 12 milliárd forint volt. Ezt meghaladta a törvényi feltételeknek megfelelő önkormányzati támogatási igény, így az évközi előirányzat átcsoportosításokkal 17,5 milliárd forint került felhasználásra.

Két ütemben 1212 önkormányzat 1360 igénylést nyújtott be 23,5 milliárd forint összegű támogatásra (131 önkormányzat mindkét ütemben igénylő volt). A felülvizsgálat során 1150 önkormányzat 1274 igénylése volt a törvénynek megfelelő és részesült 17,5 milliárd forint támogatásban. (Év közben egy önkormányzat a támogatás egy részéről lemondott.)

A támogatás igénybevételének 2005. évi szabályai, feltételrendszere alapvetően nem változott a korábbi évekhez képest. A törvény szerint az elismerhető forráshiány alapja az egyes önkormányzat 2004. évi zárszámadásának teljesített kiadásaiból az államháztartási tervezési paramétereivel levezetett 2005. évi működési kiadások és a 2005. évi elvárható működési bevételek különbsége volt. Ezt csökkentette a kötelező megtakarítás összege (a központi költségvetésből származó bevétel és iparűzési adóerőképesség 2%-a), továbbá korrigálta az előző év működési ellátottsági színvonala (az átlagos szintet 10%-kal meghaladó kiadás „elvonása”, a 90%-os szintet el nem érőknél az e szintig történő „kiegészítés”).

A korábbi évek gyakorlatának megfelelően a tárgyévi támogatás terhére - utólagos elszámolási kötelezettség mellett - finanszírozási előleget is igénybe vehettek az önkormányzatok az elfogadott költségvetési rendeletük alapján.

Az előző évhez képest a költségvetési törvényben - az ágazati törvényekhez igazodva - az alábbiak kerültek módosításra az ÖNHIKI szabályozásban.

Módosultak a támogatás igénybevételének egyik alapfeltételét jelentő intézményi kapacitás-kihasználtságra vonatkozó feltételek:

E feltételeket csak a nevelési, oktatási intézményekre vonatkozóan kellett teljesíteni, megszűnt az egészségügyi és szociális intézményekre az előírás.

A kapacitás-kihasználtság előírt mértéke a közoktatásról szóló 1993. évi LXXIX. törvény (a továbbiakban: közoktatási törvény) 3. számú melléklete I. Létszámhatárok cím alatti csoport, illetve osztály átlaglétszámnak

- a 3000 fő alatti településeknél 50%-a,

- a 3000 fő feletti lakosságszámú települések és a megyei önkormányzatok esetében 70%-a volt.

A számítást intézményenként, az általános iskolákban évfolyam-csoportonként kellett elvégezni.

Ha az önkormányzat a 2004/2005. nevelési-, illetve tanévben nem teljesítette az előírt kapacitás-kihasználtsági feltételt, de vállalta, hogy a 2005/2006. nevelési-, illetve tanévben eléri a törvényben rögzített átlaglétszámot, akkor a támogatás teljes összegére jogosult volt.

Ezzel a szabállyal 99 önkormányzat élt. Ez esetben a kapacitás-kihasználtsági feltételt döntően a nevelési, oktatási feladat társulásnak való átadásával, vagy csoport-, illetve osztály-összevonással tudták teljesíteni.

Azon önkormányzatok, amelyek az alapfokú nevelési, oktatási intézményeknél a közoktatási törvény szerint előírt csoport-, illetve osztálylétszámot 2004/2005. évben teljesítették, de nem érték el a 2005/2006. tanévben, csak a támogatás 8 havi részére voltak jogosultak.

Ilyen önkormányzat 2005-ben mindössze 6 volt.

A kapacitás-kihasználtsági feltétel ez évtől az 500 fő alatti településekre is kiterjedt. Ha nem érte el a nevelési, oktatási intézmények kapacitás-kihasználtsága az előírt átlaglétszám 50%-át, akkor az oktatási intézményeihez kapcsolódó forráshiány összegével csökkentett támogatásra volt jogosult.

2005. évben csak három ilyen önkormányzat volt.

Amennyiben az önkormányzat rajta kívülálló okok miatt nem tudta még társulással sem teljesíteni a kapacitás-kihasználtsági feltételt - földrajzi helyzete, közlekedési viszonyok miatt, vagy a már társult önkormányzatok nem tették lehetővé a csatlakozást -, akkor a közigazgatási hivatal számára felmentést adhatott.

2005. évben 11 önkormányzat mentesült - közigazgatási hivatali felmentéssel - a kapacitás-kihasználtsági feltétel teljesítésének kötelezettsége alól.

Ha az 500 fő feletti önkormányzat a kapacitás-kihasználtsági feltételeket nem teljesítette és nem vállalta, és közigazgatási hivatali felmentést sem kapott, az kizáró feltételt jelentett a támogatásból.

A forráshiány számításánál az önkormányzat elvárható bevételei között az általános szabályozáson túl - előző évektől eltérően - meghatározásra került a megyei önkormányzatok illetékbevételének elvárható növekménye is. Ez minimálisan az előző év teljesítése 1%-ának, valamint a 2004. év december 31-én nyilvántartott, végrehajtható - megyei jogú városok nélküli - illetékhátralék-állomány 25%-ának együttes összege volt.

Az elismerhető kiadásoknál a törvény meghatározta, hogy a személyi juttatások tekintetében 2005. évre a foglalkoztatottakat érintő kereset-emelésből csak a közalkalmazottak 2004. évi bruttó keresetének 6%-os növekedése vehető figyelembe az ÖNHIKI-ben. Ugyanakkor a közalkalmazottakra vonatkozó bértábla változásának további hatása, az illetménypótlék számítási alapjának változása, a teljesítmény-ösztönző alap, a köztisztviselői illetményalap változása nem volt befogadható.

A tisztségviselők díjazásának elismerhető mértéke a 2004. évi köztisztviselői illetményalap és a vonatkozó törvényben (A polgármesteri tisztség ellátásának egyes kérdéseiről és az önkormányzati képviselők tiszteletdíjáról szóló 1994. évi LXIV. törvény) meghatározott szorzószámok alsó határával megegyező volt. Kivéve a 750 fő lakosságszám alatti településeket, amelyek esetében - a költségvetési törvény 6. mellékletének 1.4.2. pontjában meghatározottak szerint - kedvezőbbet lehetett figyelembe venni.

Kedvező változás volt az előző évi kiadási szint számításakor, hogy a 3500 fő alatti önkormányzatok a körjegyzőség normatív hozzájáruláson, normatív kötött támogatáson, átvett pénzeszközön, valamint a tevékenységhez kapcsolódó saját működési bevételeken felüli ráfordításai 50%-át csökkentő tényezőként elismerhették (a nevelési, alapfokú oktatási, közművelődési és szociális intézmények mellett).

Az önkormányzat működési kiadási szintjének az országos településkategória-átlag működési kiadási szintjéhez történő hasonlításkor azon városi önkormányzatok, melyek a megyei önkormányzat feladatkörébe tartozó intézményeket tartanak fenn, külön viszonyítási alapot képeztek. Így mind ezek, mind az ilyen intézményekkel (már) nem rendelkező városok kiadási szintje reálisabb képet mutatott.

Új, „kizáró” feltételként beépült a költségvetési törvénybe, hogy a működési forráshiányt megállapítani nem tudó önkormányzat, - vagyis amely önkormányzat működési forráshiányának az igénybejelentésben szerepeltetett összege nulla, vagy ennél kisebb érték - nem igényelhet támogatást.

Új szabály volt 2005. évre az is, hogy ha az önkormányzat elismerhető forráshiánya nem éri el az 50 ezer forintot, akkor is megkapja ezt a „minimum összeget”.

A támogatásban részesült önkormányzatoknak az év végén el kellett számolniuk az önkormányzatok és intézményeik saját működési bevételeinek teljesítésével. Az igénylésben nem szereplő évközi és év végi normatív pótigény összegét szintén vissza kellett fizetniük. E visszafizetési kötelezettségeknél a jogtalan igénybevétel kezdőnapja 2005. december 31.

Az év végi elszámolás szabályai kedvezőbbé váltak. E szerint a működési célú intézményi bevételek 20%-át meghaladó többletbevétel 20%-a jelenti a visszafizetési kötelezettséget az önkormányzat számára. Így a többletbevétel 80%-a az önkormányzatnál a kapcsolódó többletkiadásokra volt fordítható.

Nem változott azonban az előző évekhez képest, hogy a törvényben meghatározott igénylési feltételek (kapacitás-kihasználtság, könyvvizsgálói záradék, stb.) nem teljesítése esetén az önkormányzatnak a jogtalanul igénybe vett támogatás teljes összegét, illetve a közoktatási intézmények kapacitás-kihasználtsági feltételeit szeptember hónaptól nem teljesítő településeknek a támogatás 4 havi összegét - kamattal együtt - vissza kellett fizetnie.

Továbbá vissza kellett fizetni az igénylésben nem szereplő, évközi és év végi normatíva pótigénynek a lemondásokat meghaladó összegét (a kötelező feladat ellátási körbe tartozó, eddig el nem látott új feladathoz kapcsolódó normatív hozzájárulás kivételével).

2005. évre 715 önkormányzat jelezte visszafizetési kötelezettségét, együttesen 1559,2 millió forint összegben. Ebből 38 önkormányzat a támogatás teljes összegét fizette vissza.

A visszafizetési kötelezettséggel érintett önkormányzatok közül 654 önkormányzat (az érintettek 91,5%-a) visszafizetési kötelezettsége egyenként nem érte el az 5 millió forintot. Az 5 millió forint feletti visszafizetésre kötelezett 61 önkormányzat együttesen közel 800 millió forintot fizetett vissza, mely az összes kötelezettség 51,2%-a.

A tartósan fizetésképtelen helyzetbe került önkormányzatok átmeneti támogatására 270,0 millió forint eredeti előirányzat állt rendelkezésre, melyből a 2005. évi teljesítés összege 12,8 millió forint lett.

A támogatás három címen volt igényelhető:

A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet. Ezen a jogcímen 1 önkormányzat (Dunafalva) összesen 11,5 millió forint összegű támogatásban részesült.

A helyi önkormányzatok adósságrendezési eljárásában közreműködő pénzügyi gondnok díjazására a Forró község ellen folyó adósságrendezési eljárás lezárását követő bírósági döntés alapján került sor. E döntés szerint Forró községet 1,3 millió forint támogatás illette meg 2005. évben.

A működésképtelen önkormányzatok egyéb támogatására szolgáló 2005. évi eredeti előirányzat összege 1,2 milliárd forint volt. A támogatás az önkormányzatok egyedi, nem tipizálható - és emiatt az „ÖNHIKI” keretében nem kezelhető - működési problémáinak rendezésére szolgált. A támogatásról való döntési jogkör a költségvetési törvény felhatalmazása alapján a belügyminisztert illette meg. 2005. évben 972 önkormányzat nyújtotta be támogatási kérelemét, melyben összesen 18,5 milliárd forint állami támogatást igényeltek. A költségvetési törvény által 2005. évben biztosított átcsoportosítási lehetőségek kihasználásával, (a normatív támogatások és hozzájárulások lemondásából egy alkalommal 0,9 milliárd forinttal, a központosított előirányzatokból két alkalommal összesen 1,6 milliárd forinttal emelkedett ezen előirányzat összege, év végén a belügyminiszter és a pénzügyminiszter - a költségvetési törvényben kapott felhatalmazás alapján - egy alkalommal 0,3 milliárd forint más jogcímre történő átcsoportosítása iránt intézkedett) az eredeti előirányzat 2,2 milliárd forinttal emelkedhetett meg. A kérelmek felülvizsgálatát követően 912 helyhatóság részesült 3,4 milliárd forint kiegészítő támogatásban.

A címzett- és céltámogatások jogcímen 2005. évre tervezett 63,8 milliárd forint előirányzatból, továbbá a Kincstárnál a 2004. év végén az önkormányzatok rendelkezésére álló azonos célú maradványokból összesen 68,0 milliárd forint került felhasználásra. (A felhasználást a 2.5. pont részletezi)

A helyi önkormányzatok fejlesztési és vis maior feladatainak támogatása eredeti előirányzata 2005. évben 16,9 milliárd forint volt. Az előző évek maradványát is figyelembe véve 26,3 milliárd forint állt az önkormányzatok rendelkezésre, amiből a 2005. évi teljesítés összege 22,9 milliárd forint.

Az állami hozzájárulások és támogatások teljes körű tételes bemutatását a fejezeti indokolás IX. Helyi önkormányzatok támogatásai fejezet tartalmazza.

2.2.5. Az átvett pénzeszközök

Az államháztartáson belüli átutalások összege a 2004. évit 16,2 milliárd forinttal haladták meg, teljesülésük 425,6 milliárd forint volt.

Ezen bevételi csoport döntő részét, 385,1 milliárd forintot az Egészségbiztosítási Alaptól átvett pénzeszköz képezte, amely a 2004. évit 11,0 milliárd forinttal haladta meg.

Az államháztartáson belüli átutalások között a tavalyi teljesítéshez képest 31,9%-kal többet, 12,8 milliárd forintot tettek ki az elkülönített állami pénzalapoktól átvett pénzeszközök.

A munkanélküli jövedelempótló támogatás „kifutó” ellátás, a munkanélküli járadékból kikerülők már nem a Munkaerő-piaci Alapból közvetlenül átvett jövedelempótló támogatásra, hanem rendszeres szociális segélyre jogosultak. Így a munkanélküli jövedelempótló támogatásban részesülők száma a 2000. év óta folyamatosan csökkent, 2005. év végén már a 100 főt sem érte el. Az Alapból történt átutalások döntő részét az önkormányzatok által szervezett közhasznú munka ellenértéke képezte.

A központi költségvetési szervektől (fejezetektől) céljelleggel 25,2 milliárd forint került átutalásra a helyi önkormányzatok részére, ami az előző évhez mérten 99,4%-os teljesítést jelent.

Az önkormányzatokhoz a különféle - főleg az előző évekkel összefüggő - pénzügyi elszámolásokból és visszatérítésekből 2,5 milliárd forint bevétel folyt be.

Az államháztartáson kívülről származó bevételek 2005. évi teljesítésének 16,0 milliárd forintos összege 110,1%-a az előző évinek.

Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2005. évben az előző évinek 104,8%-át kitevő, 12,0 milliárd forint bevételt értek el.

2.2.6. Hitel, kötvény, értékpapír bevételek alakulása

A hitelbevételek a 2005. évben 94,3 milliárd forintra növekedtek a 2004. évi 74,4 milliárd forintról. Ezek döntően a felhalmozási kiadások forrásául szolgáltak.

Az értékpapírok értékesítéséből származó bevétel a 2004. évi teljesítéshez képest mintegy felére csökkent és így 7,2 milliárd forintot tett ki.

Az éven belüli értékpapírok vásárlásának és eladásának különbözete bevételi egyenleget mutat. Az így befolyt 17,8 milliárd forint döntően rövid lejárú értékpapírok értékesítését jelentette.

2.3. A kiadások alakulása

A helyi önkormányzatok 2005. évi teljesített kiadása 3 009,8 milliárd forint volt, amely 4,3%-kal meghaladja a 2005. évi országgyűlési előirányzatot és 9,8%-kal a 2004. évi teljesített kiadásokat. Ez az összeg 37,4 milliárd forinttal magasabb a GFS rendszerű kiadásoknál, magában foglalja a hitel visszafizetésére, hosszúlejáratú értékpapírok vásárlására, államkötvény, egyéb kötvény vásárlására fordított kiadásokat.

A tárgyévi kiadások megoszlása 2004. és 2005. években a következők szerint alakult:

A helyi önkormányzatok tárgyévi kiadásainak megoszlása 2004. és 2005. években

%-ban

 Megnevezés

 2004. évi teljesítés

 2005. évi előirányzat

 2005. évi teljesítés

 1. Folyó működési kiadások

 73,7

 72,9

 71,7

 ebből: - személyi juttatások

 36,0

 36,1

 35,4

 - tb járulék, munkaadói járulék, eü. hozzájárulás

 11,8

 12,4

 11,5

 - dologi kiadások

 25,8

 24,4

 24,7

 2. Felhalmozási és tőke jellegű kiadások

 16,4

 14,6

 18,7

 ebből: - tárgyi eszközök, föld és immateriális javak felhalmozása

 9,7

 8,6

 10,1

 - államháztartáson belüli felhalmozás célú átutalások

 0,1

 0,0

 0,1

 - államháztartáson kívüli felhalmozás célú átutalások

 2,0

 1,9

 2,8

 - nagyértékű tárgyi eszközök felújítása áfával

 2,4

 2,0

 3,3

 - beruházások áfája

 2,1

 1,9

 2,2

 3. Támogatások, elvonások és egyéb folyó átutalások összesen

 7,7

 9,1

 8,0

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 97,8

 96,6

 98,4

 5. Általános és céltartalék

 0,0

 0,7

 0,0

 6. Kölcsönnyújtás

 0,4

 0,5

 0,4

 7. Hitel visszafizetés

 0,8

 2,0

 0,9

 8. Hosszú lejáratú értékpapírok vásárlása

 0,1

 0,2

 0,3

 9. Éven belüli lejáratú értékpapírok vásárlásának és eladásának egyenlege

 0,9

 0,0

 0,0

 Tárgyévi kiadások összesen (4+5+6+7+8+9)

 100,0

 100,0

 100,0

A továbbiakban a kiadásoknak az önkormányzati mérlegrendszer szerinti bemutatása következik azzal, hogy egyes jelentősebb tételekkel külön fejezet kiemelten is foglalkozik.

2.3.1. A folyó működési kiadások teljesítése 2 157,6 milliárd forint volt, amely összeg az előző évi működési kiadásokat 139,5 milliárd forinttal, 6,9%-kal haladta meg. Ez a növekedési arány alacsonyabb az összes kiadások növekedésénél, ezért a működési kiadások összkiadásokon belüli 2,0%-pontos aránycsökkenése jelentkezik. A működési kiadások összetevőit vizsgálva a következőket figyelhetjük meg:

- A személyi juttatások teljesítése 1 066,1 milliárd forint volt, amely az előző évnél 80,1 milliárd forinttal, 8,1%-kal volt magasabb. A személyi juttatások és a létszám alakulását a 2.4. pont mutatja be részletesen.

- A társadalombiztosítási járulék címén az önkormányzatok 346,6 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségügyi hozzájárulást is tartalmazza. Ez az előző évi befizetéseknél 22,6 milliárd forinttal, 7,0%-kal volt nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 2005. évben 46,9%-os (2004. évinél 0,9 százalékponttal kisebb) arányt képviselnek. A korábbi esztendőkben is hasonló csökkenés mutatkozott. A személyi juttatások és járulékok együttes összege 1412,7 milliárd forint volt, amely az előző évhez viszonyítva 7,6%-kal - 102,6 milliárd forinttal - növekedett.

- A dologi kiadásokra 744,9 milliárd forintot fordítottak az önkormányzatok, mely csupán 36,8 milliárd forinttal, 5,2%-kal (az előző évben a növekedés 11,1%-os volt) haladta meg a 2004. évi dologi kiadásokat. Az energiaárak emelkedése ellenére következett be ez a jelentős kiadás visszafogás. A többlet kiadások forrása helyi bevétel, ugyanis a központi költségvetési kapcsolatokból származó pénzeszközök növekménye - az államháztartás más alrendszereivel azonos módon - a dologi kiadások emelkedését nem támogatta.

2.3.2. A felhalmozási és tőkejellegű kiadásokra az önkormányzatok 562,4 milliárd forintot (mely 113,7 milliárd forinttal, 25,3%-kal magasabb, mint a 2004. évi teljesítés), a tárgyévi összes kiadásnak a 18,7%-át költötték, szemben az előző évi 16,4%-kal. Ez az aránynövekedés annak is köszönhető, hogy az önkormányzatok a fejlesztési pályázatokat igyekeztek mind gyakrabban kihasználni. Ezt támasztja alá, hogy a kiadások elemei közül az emelkedés dinamikája kiugró (50% feletti) az államháztartáson kívüli felhalmozási célú átutalások és a nagy értékű tárgyi eszközök felújítása kiadásoknál. A felújítási kiadások ilyen arányú növekedését indokolja, hogy az önkormányzati tulajdonú ingatlanok állagmegóvására az ezen ingatlanok után elszámolt értékcsökkenés közel felét fordítják az önkormányzatok.

A központi költségvetési támogatásokból megvalósuló fejlesztéseket a 2.5. pont külön részletezi.

2.3.3. A támogatások, elvonások és egyéb folyó átutalások kiadási összegei a 2004. évi teljesítéshez képest 13,8%-kal, 29,2 milliárd forinttal növekedtek, ezen kiadásokon belül a legnagyobb összegű (16,6 milliárd forint) növekedés a társadalom- és szociálpolitikai juttatásoknál tapasztalható (14,6%). Ehhez hasonló a növekedési arány (14,0%) az államháztartáson kívülre juttatott működési célú pénzeszközátadásoknál is.

A társadalom- és szociálpolitikai juttatások 130,7 milliárd forintos összege a 2004. évi ilyen célú kiadásokat 16,7 milliárd forinttal haladják meg, azzal együtt, hogy az aktív korúak rendszeres szociális segélyezési rendszerének részét képező közcélú munkavégzés ráfordításai nem itt, hanem a külső személyi juttatásokban, illetve kisebb részben a dologi kiadások között jelennek meg. A 4. fejezeten belül az indokolás külön részletezi a szociális és jóléti funkciók alakulását.

2.3.4. Az értékpapírok forgalmának jellemzői az alábbiak voltak:

A hosszú lejáratú értékpapírok vásárlására fordított összeg (9,7 milliárd forint) a hosszabb távú feladatok - főként a saját erős, támogatott beruházások - fedezetének megteremtését segíthette elő. Az előző években megfigyelt csökkenés megfordulni látszik, 2005. évben már jelentős (5,9 milliárd forintos, 155,9%-os) növekedés volt tapasztalható a hosszú lejáratú értékpapírok vásárlásánál.

2.4. Létszám és személyi juttatások

A helyi önkormányzatok és intézményeik - a beszámolási információrendszer alapján - a 2005. évben 42 994 fő köztisztviselőt, 404 107 fő közalkalmazottat, 7418 fő hivatásos tűzoltót, 2290 fő választott tisztségviselőt, valamint 29 217 fő egyéb bérrendszer alá tartozó dolgozót foglalkoztattak teljes munkaidőben. Ez az elmúlt évben összesen 486 026 fő dolgozót jelentett. Jogviszony szerinti aránymegoszlásuk a következő:

- 8,8% köztisztviselő,

- 83,2% közalkalmazott,

- 1,5% hivatásos tűzoltó,

- 0,5% választott tisztségviselő, továbbá

- 6,0% egyéb alkalmazott.

A teljes munkaidőben foglalkoztatottak összes létszáma 1,4%-kal, 6944 fővel csökkent 2004-hoz képest. Az előző évi tényadatokhoz viszonyítva a köztisztviselők létszáma kis mértékben, 0,8%-kal, 324 fővel, a hivatásos tűzoltók létszáma 0,6%-kal, 45 fővel nőtt, ugyanakkor a közalkalmazottak száma 2,0%-kal, 8087 fővel, a választott tisztségviselők száma 0,04%-kal, 1 fővel csökkent. Az egyéb munkavállalók létszáma pedig 2,7%-kal, 775 fővel növekedett.

A részmunkaidőben foglalkoztatottak száma 2005-ben 29 815 fő volt (2,7%-kal több, mint 2004-ben), az önkormányzati közszférában így összesen 515 841 fő dolgozott.

A fentiek szerint 94,2% a teljes munkaidőben, míg 5,8% a részmunkaidőben foglalkoztatottak aránya, ami hasonló az előző évihez.

A helyi önkormányzatoknál és intézményeikben - a teljes munkaidőben alkalmazottak rendszeres személyi és munkavégzéshez kapcsolódó juttatásait alapul véve - a havi bruttó átlagkeresetek 12 hónapra vetítve a következőképpen alakultak:

- a köztisztviselőké 214 167 forint (11,9%-kal magasabb a 2004. évinél),

- a közalkalmazottaké 149 425 forint (előző évitől 8,7%-kal több),

- a hivatásos önkormányzati tűzoltóké 206 413 forint (2004-hoz képest 6,1%-kal emelkedett),

- a választott tisztségviselőké 413 212 forint (8,2%-kal nőtt a 2004. évihez viszonyítva),

- az egyéb bérrendszer alá tartozó dolgozóké 70 133 forint (ez 12,5%-kal nagyobb a 2004. évinél).

A teljes munkaidőben foglalkoztatottak keresete a 2005. évben átlagosan 9,1%-kal emelkedett az előző évihez képest.

Az önkormányzatok beszámolói alapján a 2005. évben kifizetett személyi juttatás összesen 1066,1 milliárd forint volt, amelynek ágazatonkénti megoszlása a következőképpen alakult (létszámarányokkal kiegészítve):

 

 Személyi juttatás

 Létszám

 Oktatás 

 46,2%

 45,1%

 Szociális ágazat 

 9,9%

 12,5%

 Egészségügy

 17,2%

 18,2%

 Kultúra 

 3,5%

 3,7%

 Igazgatás 

 17,6%

 12,2%

 Tűzvédelem 

 2,1%

 1,5%

 Egyéb 

 3,5%

 6,8%

A teljes munkaidőben foglalkoztatottaknak kifizetett 971,0 milliárd forinton túl 95,0 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege.

2005-ben a költségvetés célkitűzése a közszféra egészében a keresetek átlagosan bruttó 6%-os növekedése volt. Ehhez kapcsolódóan a helyi önkormányzatok központi költségvetési kapcsolatokból származó forrásai - az igazgatás kivételével - a kereset-emelkedések országosan átlagosan 4,5%-át biztosították. A béremeléshez szükséges pénzeszközök további részét - a jelzett célkitűzések szerint - az önkormányzatoknak helyi gazdálkodási-szervezési döntésekkel kellett megalapozniuk.

2005-ben a keresetek növelését részben az illetményalap (köztisztviselőknél, hivatásos tűzoltóknál) és az illetménytábla bértételeinek (közalkalmazottak esetében) emelésével, részben pedig teljesítményösztönző elemek erősítésével, illetve rendszerbe építésével kellett megteremteni.

A költségvetési törvény az önkormányzati források tekintetében az előzőeknek megfelelően került elfogadásra. Az Országgyűlés a törvény tárgyalása során a keresetek növeléséhez szükséges pótlólagos forrásokat tartalmazó módosító indítványokat fogadott el. Ennek megfelelően az előző évi rendszeres személyi juttatások arányában központosított előirányzatként 8,4 milliárd forint illette meg az önkormányzatokat bérkiadásaik támogatására. Ezen túl a Kormány, az érdekképviseleti szervek, valamint az önkormányzatok képviselői közötti megállapodás értelmében a közalkalmazottak 2005. szeptember 1-jei 4,5%-os illetménytábla emeléséhez a helyi önkormányzatok további kiegészítő támogatást kaptak. Így 3,0 milliárd forint került átcsoportosításra az önkormányzati szövetségekkel egyeztetett módon.

2.5. Központi költségvetési támogatásból megvalósult fejlesztések

2.5.1. Címzett és céltámogatások

A helyi önkormányzatok felhalmozási és tőke jellegű kiadásainak támogatására 2005-re címzett és céltámogatásként 63,8 milliárd forintot hagyott jóvá az Országgyűlés.

Az eredeti előirányzatot módosító tételek:

Az előirányzatot növelte :

 

 

 - a 2004. évben le nem kötött előirányzat maradvány

 0,7 milliárd forint

 - az Áht. 101. § (5) bekezdésében foglaltak alapján végrehajtott évközi előirányzat-emelés fejezeti hatáskörben

 1,3 milliárd forint

 - a korábbi évek előirányzat maradványából felhasznált összeg

 30,1 milliárd forint.

Fentiek alapján a címzett és céltámogatások módosított előirányzata 95,8 milliárd forint, amelyhez összesen 68,0 milliárd forint pénzforgalmi teljesítés kapcsolódott.

A rendelkezésre álló tárgyévi előirányzat (63,8 milliárd forint) valamivel több, mint 90%-át (57,6 milliárd forintot) a címzett és céltámogatással folyamatban lévő beruházások támogatási igénye kötötte le. Az eredeti előirányzat szabad részét, valamint az előző év döntéssel le nem kötött (0,7 milliárd forint) előirányzat-maradványát figyelembe véve 2005. évben a helyi önkormányzatok új címzett és céltámogatására összesen 7,1 milliárd forintot lehetett felhasználni. A tárgyév június 30-áig lemondással, visszafizetéssel és elvonással felszabaduló címzett és céltámogatás 1,5 milliárd forintos összege a tárgyév második felében újabb céltámogatás odaítéléséhez (1,0 milliárd forint), valamint a címzett támogatással már folyamatban lévő beruházások többlet-támogatására (0,1 milliárd forint) nyújtott fedezetet.

2.5.1.1. Címzett támogatással megvalósuló beruházások

A 2005. évre benyújtott igények közül 58,6 milliárd forint összköltséggel 78 beruházás támogatása volt javasolható, 46,5 milliárd forint összes támogatással, amelyből a 2005. évi támogatás összege 4,5 milliárd forint. Ezen beruházások közül 20 a vízgazdálkodás, 8 az egészségügy, 3 a szociális ellátás, valamint 33 az oktatás és 14 a kulturális szolgáltatás területén járult hozzá az ellátás színvonalának javulásához. A helyi önkormányzatok mintegy 12,1 milliárd forint saját forrást vállaltak a beruházások megvalósításához, ami a beruházási összköltség 20,6%-át képezte.

A támogatási javaslat kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények előnyben részesüljenek,

- az igénybenyújtó önkormányzat - anyagi erejéhez mérten - saját forrást is felhasználjon a beruházás megvalósításához,

- szempont volt, hogy lehetőleg megyénként legalább egy önkormányzat részesüljön címzett támogatásban.

A törvényi feltételeknek megfelelő, támogatott 2005. évi új címzett támogatási igények főbb adatait a következő táblázat mutatja:

Címzett támogatással megvalósuló beruházások

 

 milliárd forintban

 

 Támogatott igények

 Megnevezés

 száma

 Teljes címzett támogatás összege

 2005. évi címzett támogatás összege

 Vízgazdálkodás

 20

 14,4

 1,4

 Egészségügyi ellátás

 8

 7,2

 0,7

 Szociális ellátás

 3

 1,7

 0,2

 Oktatás

 33

 16,7

 1,6

 Kultúra

 14

 6,5

 0,6

 Összesen:

 78

 46,5

 4,5

2.5.1.2. Céltámogatással megvalósuló beruházások

A kormányzat decentralizációs törekvéseivel összhangban 2005. évtől a regionális fejlesztési tanácsok döntési hatáskörébe került a céltámogatások elosztása. Az éves előirányzat régiók közötti felosztását a költségvetési törvény 19. számú melléklete tartalmazza.

Az 1. döntés alapján 2005. évben összesen 56 - a feltételeknek megfelelő - önkormányzati beruházás részesült céltámogatásban, az alábbi támogatási célokra:

- 31 szennyvízelvezetési és - tisztítási beruházásokra ,

- 25 működő kórházak és szakrendelők gép-műszer beszerzéseire.

A támogatott beruházások összköltsége 13,1 milliárd forint, melyből a saját forrás 6,4 milliárd forint, a támogatás összege pedig 6,7 milliárd forint. A céltámogatás 2005. évi ütemére a költségvetésben meghatározott 2,5 milliárd forintból 2,4 milliárd forint került elosztásra, tekintettel arra, hogy a Nyugat-Dunántúli Regionális Fejlesztési Tanács 0,1 milliárd forintot az 1. döntés során nem osztott ki, lévén ez az összeg a támogatási sorban következő beruházás támogatási igényét nem fedezte.

Az igények kielégítésének rendjét a helyi önkormányzatok címzett és céltámogatási rendszeréről szóló 1992. évi LXXXIX. törvény (a továbbiakban Cct.) 8. § (3) bekezdése, valamint 6. számú mellékletében szereplő szempontok alapján kellett a regionális fejlesztési tanácsoknak (továbbiakban tanácsok) rangsorolni azzal, hogy a tanácsoknak a céltámogatási rangsor kialakításánál figyelembe kell venni a Nemzeti Települési Szennyvízelvezetési és -tisztítási Megvalósítási Programról szóló 25/2002. (II. 27.) Korm. rendeletben meghatározott feladatokat és határidőket is.

E jogszabályok szerint a támogatás:

a) 20%-a a működő kórházak és szakrendelők gép-műszer beszerzéseire;

b) 80%-a a szennyvízelvezetés és -tisztítás céljaira használható fel.

A szennyvízelvezetés- és tisztítás céljára benyújtott - a feltételeknek megfelelő - igények kielégítésének sajátos szabályai:

a) a műszakilag elszakadt beruházásokra benyújtott igényeket teljes egészében ki kell elégíteni, majd az igénykielégítés sorrendje a következő:

b) szennyvízközmű beruházás,

c) szennyvíztisztító telep építése,

d) települési folyékony hulladék (tengelyen szállított szennyvíz) tisztítótelep építése,

e) szennyvízcsatorna-hálózat építése.

A 2. döntés a 2005. évtől céltámogatásban részesülő helyi önkormányzatok kiegészítő jegyzékéről született. A Cct. 9. § (2) bekezdése alapján a tárgyév június 30-áig lemondással, visszafizetéssel és elvonással felszabaduló címzett és céltámogatás, valamint az előző év december 31-éig a működésképtelenné vált helyi önkormányzatok kiegészítő támogatására és a céljellegű decentralizált támogatás éves költségvetési törvényben meghatározott vis maior tartalékára fel nem használt összeg az egyes címzett támogatással folyamatban lévő beruházások többletköltségeire, illetve a tárgyévi előirányzatból ki nem elégíthető, de a feltételeknek megfelelő - a szennyvízelvezetés és -tisztítás, valamint az egészségügyi gép-műszer beszerzés beruházási céljaira benyújtott - céltámogatási igények kielégítésére fordítható (ún. kiegészítő jegyzék).

A kiegészítő jegyzék forrásának régiók közötti felosztására a tanácsokkal történt egyeztetést követően az Országos Területfejlesztési Hivatal elnöke jogosult, a Cct. rendelkezéseivel összhangban, a helyi önkormányzatok címzett és céltámogatása részletes szabályiról szóló 19/2005. (II. 11.) Korm. rendelet 11. § (5) bekezdése alapján. A céltámogatás kiegészítő jegyzékének 2005. évi üteme 1,0 milliárd forint, amely tartalmazza a Nyugat-Dunántúli Régió 0,1 milliárd forintos eredeti előirányzatát is. 2005. évben további 27 önkormányzati beruházás részesült céltámogatásban, amelyből

- 26 szennyvízelvezetés és - tisztítás,

- és 1 egészségügyi gép-műszer beszerzések támogatására szolgál.

A támogatott beruházások összköltsége 5,5 milliárd forint, melyből a saját forrás több mint 2,6 milliárd forint, a támogatás összege pedig 2,9 milliárd forint, amely összeg a beruházás teljes időszakára biztosítja a támogatás fedezetét.

A jogszabályi feltételeknek megfelelő, támogatott igények célok szerinti megoszlását a következő táblázat mutatja be.

2005. évi új induló céltámogatások

 

 A feltételeknek megfelelő, támogatott igények

 Célok megnevezése

 Száma

 Összes céltámogatás

 2005. évitámogatási üteme

 

 

 /milliárd forint/

 2005. évi első döntés alapján

 Működő kórházak és szakrendelők gép-műszer beszerzései

 25

 0,50

 0,50

 Szennyvízelvezetés és -tisztítás

 31

 6,20

 1,90

 Összesen:

 56

 6,70

 2,40

 2005. évi második döntés alapján

 Működő kórházak és szakrendelők gép-műszer beszerzései

 1

 0,04

 0,04

 Szennyvízelvezetés és -tisztítás

 26

 2,84

 1,00

 Összesen:

 27

 2,88

 1,04

 Mindösszesen 2005. évben:

 83

 9,58

 3,44

2.5.2. A helyi önkormányzatok fejlesztési és vis maior feladatainak támogatása

A költségvetési törvény 15. § (1) bekezdés d) pontja felhasználási kötöttséggel járó állami támogatást állapít meg a helyi önkormányzatok fejlesztési és vis maior feladataira.

A Cct. 1/A. §-a (3) bekezdésének a) pontja alapján a keret tartalmazza a decentralizált vis maior feladatokra fordítható összeget is.

Az előirányzat felhasználása decentralizált pályázati és egyedi döntési rendszerben működik.

A helyi önkormányzatok fejlesztési és vis maior feladatainak támogatása előirányzat

- 2005. évi eredeti előirányzata 16,9 milliárd forint

- a korábbi években felhasznált támogatásból történt 1,0 milliárd forint összegű visszafizetés, és

- az előző évek 10,7 milliárd forint maradványból történt 8,4 milliárd forint felhasználása együttesen módosították

- a tárgyévi előirányzatot 26,3 milliárd forintra.

A 2005. évi összes - a maradványt és a tárgyévi előirányzatot egyaránt terhelő - teljesítés összege 22,9 milliárd forint.

Ebből - pályázati rendszerben - a területi kiegyenlítést szolgáló beruházások és területi kötöttség nélküli, felhalmozási és felújítási feladatok támogatására fordítható keret

- 2005. évi eredeti előirányzata 15,7 milliárd forint,

- a korábbi években felhasznált támogatásból történt 1,0 milliárd forint összegű visszafizetés és az előző évek 11,7 milliárd forint maradványból történt 8,4 milliárd forint felhasználása együttesen módosították,

- a tárgyévi előirányzatot 25,1 milliárd forintra.

A 2005. évi összes - a maradványt és a tárgyévi előirányzatot egyaránt terhelő - teljesítés összege 21,7 milliárd forint.

Az előirányzatból - egyedi döntési rendszerben - a decentralizált vis maior támogatás keret

- 2005. évi eredeti előirányzata 1,2 milliárd forint

- amit a korábbi években felhasznált támogatásból történt 0,1 millió forint összegű visszafizetés módosított.

- A 2005. évi összes - a maradványt és a tárgyévi előirányzatot egyaránt terhelő - teljesítés összege 1,2 milliárd forint.

Az előirányzat és pénzforgalmi teljesítésének 2005. évi alakulását a 7. számú melléklet tartalmazza.

2.6. Értékpapír-műveletek, pénzgazdálkodás, adósságállomány

Áttekintve a 2005. évi folyamatokat az értékpapír forgalom vegyes képet mutat.

- A rövidlejáratú értékpapírok értékesítéséből származó bevétel 17,9 milliárd forinttal haladta meg a vásárlásokat, míg a beváltásokra 0,1 milliárd forintot költöttek az önkormányzatok.

- A hosszúlejáratú értékpapír és az államkötvény forgalom a beváltás és a vásárlás felé tolódott el, ugyanis az önkormányzatok mintegy 9,7 milliárd forintot költöttek a beváltásra és a vásárlásra, míg 7,2 milliárd forint bevételük származott az értékpapírok értékesítéséből.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2005. évben 172,5 és 257,4 milliárd forint között ingadozott. Némely hónapban (pl. március, szeptember, december) jelentősen - 235 milliárd forint fölé - emelkedett.

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlára - márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként a 2006. évi költségvetési előirányzatok terhére történt állami támogatások átutalt összegének egy részét is, mivel előrehozott bérfizetések nem történtek mindenütt.

Növelte a december végi pénzállományt az is, hogy a pályázatokon elnyert és az év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 2005. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pénzek, valamint a különböző alapoktól átvett pénzeszközök.)

Az önkormányzatok jelentős összegű pénzkészlet maradványa döntően kötelezettségvállalással terhelt. Több önkormányzatnál - főleg egyes jobb pénzügyi helyzetben lévő városoknál, ahol 2005-ben nagyobb összegű többletbevétel realizálódott - a pénzmaradványok tartalékolási szándékkal képződtek, azzal a céllal, hogy a következő évek fejlesztéseit finanszírozzák.

A helyi önkormányzatok adósságállománya 2005. december 31-én 332,0 milliárd forint volt, mely főként hosszú lejáratú, beruházási és fejlesztési célú hitel- és kölcsönfelvételből, valamint kötvénykibocsátásból származott.

2.7. A helyi kisebbségi önkormányzatok gazdálkodása

2005. év végén 1816 kisebbségi önkormányzat működött, közülük 62 kisebbségi települési önkormányzatként. Ez utóbbiak olyan települési önkormányzatok, amelyek kisebbségi települési önkormányzatnak nyilvánították magukat, mivel testületükben a képviselők több mint a felét egy nemzeti, vagy etnikai kisebbség jelöltjeként választották meg. A kisebbségi önkormányzatok mindösszesen 11,5 milliárd forint tárgyévi bevétellel gazdálkodhattak, amely 1,4 milliárd forinttal (13,7%-kal) haladta meg az előző évit.

A helyi kisebbségi önkormányzatok 2004. évi és 2005. évi bevételi forrásainak alakulása

 

 millió forint

 %

 

 2004. évi teljesítés

  2005. évi teljesítés

 2005. évi teljesítés a 2004. évihez viszonyítva

 Saját folyó (működési) bevételek összesen 

 3 019,7

 3 012,1

 99,7

 Intézmények működési bevételei 

 689,6

 722,4

 104,8

 Sajátos működési bevételek

 2 330,1

 2 289,7

 98,3

 Felhalmozási és tőke jellegű bevételek 

 182,3

 196,6

 107,8

 Állami hozzájárulások és támogatások összesen

 3 808,5

 4 223,5

 110,9

 Normatív állami hozzájárulás

 1 983,3

 2 384,2

 120,2

 Egyéb állami támogatás

 1 825,2

 1 839,3

 100,8

 Helyi kisebbségi önkormányzatoktól átvett pénzeszközök és egyéb kiegészítések

 107,4

 195,8

 182,3

 Egyéb támogatások, kiegészítések és átvett pénzeszközök

 2 632,4

 3 348,2

 127,2

 Hitelfelvétel, értékpapírok értékesítése

 349,5

 505,6

 144,7

 Tárgyévi bevételek összesen

 10 099,8

 11 481,8

 113,7

A helyi kisebbségi önkormányzatok bevételein belül a működésüket segítő támogatás éves összege - kisebbségi önkormányzatonként - 714 ezer forint volt.

Ezen belül 4,8%-os növekedés tapasztalható az intézményi tevékenységgel összefüggő bevételeknél, míg a sajátos működési bevételek 1,7%-kal csökkentek. Jelentősen, 10,9%-kal emelkedett a legnagyobb súllyal bíró állami hozzájárulások és támogatások mértéke, az átvett pénzeszközök pedig közel megduplázódtak. A felhalmozási bevételeknél 7,8%-os növekedés figyelhető meg 2005-ben a 2004. évi teljesítéshez képest. Az egyéb támogatások, kiegészítések 27,2%-kal bővültek. A pénzpiaci műveletekből származó források közel a másfélszeresükre emelkedtek.

A 2005. évi kiadásokra a helyi kisebbségi önkormányzatok összesen 11,7 milliárd forintot fordítottak, 15,9%-kal többet, mint 2005-ben. A tárgyévi kiadások a 2004. és 2005. években a következők szerint alakultak:

A helyi kisebbségi önkormányzatok 2004. évi és 2005. évi kiadásainak alakulása

 

 millió forint

 %

 

 2004. évi teljesítés

  2005. évi teljesítés

 2005. évi teljesítés a 2004. évihez viszonyítva

 Folyó (működési) kiadások összesen

 7 330,2

 7 801,5

 106,4

 Személyi juttatások

 3 128,0

 3 526,2

 112,7

 Munkaadókat terhelő járulékok

 971,2

 1 087,5

 112,0

 Dologi kiadások és egyéb folyó kiadások

 3 231,0

 3 187,8

 98,7

 Felhalmozási és tőke jellegű kiadások összesen

 1 410,1

 2 218,3

 157,3

 Beruházási kiadások

 1 029,2

 1 479,3

 143,7

 Felhalmozási célú pénzeszközátadás

 60,4

 62,7

 103,8

 Felújítás

 320,5

 676,3

 211,0

 Működési célú pénzeszközátadások

 700,0

 868,4

 124,1

 Ellátottak pénzbeli juttatásai

 453,3

 544,5

 120,1

 Hitelek, kölcsönök visszafizetése, értékpapírok vásárlása

 212,2

 282,7

 133,2

 Tárgyévi kiadások összesen

 10 105,8

 11 715,4

 115,9

A kiadásokon belül döntő súllyal bíró folyó (működési) ráfordítások területén 6,4%-os növekedés történt. Ezen belül is a személyi juttatásokra mintegy 12,7%-kal nagyobb összeg került kifizetésre, mint 2004-ben. A kisebbségi önkormányzatoknál a dologi kiadások közel a 2004. évi szinten maradtak. A felhalmozási és tőke jellegű kiadások 57,3%-kal bővültek. A működési célú pénzeszközátadások 24,1%-kal, az ellátottak pénzbeli juttatásai pedig 20,1%-kal növekedtek a 2004. évihez képest. A hitelek, kölcsönök visszafizetésére, értékpapírok vásárlására fordított összeg 33,2%-kal bővült.

3. A vagyon alakulása

3.1. A helyi önkormányzatok eszközértéke 2005. évben 243 milliárd forinttal (2,5%-kal) növekedett, és ezzel az év végén az eszközök állománya 9 860,9 milliárd forint.

Ezen belül a befektetett eszközök aránya 94,3%, a forgóeszközöké 5,7%.

A befektetett eszközökön belül az immateriális javak, a tárgyi eszközök és az üzemeltetésre, koncesszióba átadott, illetve átvett eszközök december 31-ei nettó értéke együttesen 8 741,6 milliárd forint volt (a befektetett eszközök 88,6%-a). E vagyon-körben a bruttó értékkel - 9 594,2 milliárd forinttal - szemben elszámolt értékcsökkenés 1 322,7 milliárd forint, amely átlagosan ugyan csak 13,8%-os amortizálódást mutat, azonban az önkormányzati vagyonon belül jelentős a - 2002. és 2003. év végén végrehajtott vagyonértékeléssel a könyvekbe felvett - telkek, földterületek állománya, ahol értékcsökkenés nem érvényesül. A mérlegben „túlsúlyos” ingatlanoknál az értékcsökkenés a 11%-ot sem éri el (10,7%), továbbá hasonlóan alacsony az üzemeltetésre, koncesszióba átadott, átvett eszközök értékcsökkenése (10,8%). Utóbbi az elmúlt években felgyorsult közművesítéssel létrehozott új létesítmények, még kismértékű avulásával függ össze.

Ha eszköz-fajtánként tovább vizsgáljuk az amortizáció mértékét kedvezőtlenebb a kép: az immateriális javaknál 60,7%-os, a gépeknél, berendezéseknél, felszereléseknél 66,9%-os, a járműveknél 65,3%-os az elhasználódás mértéke. Ezen belül a gépeknél, berendezéseknél felszereléseknél némileg rosszabb, a többi vagyoni körben jobb a 2005. évi mutató az előző évihez képest. Itt kell kiemelni a gépek, berendezések állomány-növekedésének lassulását: 2002-ben 21,4%-kal, 2003-ban 11,6%-kal, 2004-ben 7%-kal, 2005-ben pedig már csak 2,6%-kal nőtt az állomány.

- Az immateriális javak állományának növekedése a legdinamikusabb a befektetett eszközök körén belül. A 21 milliárd forintos év végi záró állomány 33,3%-os növekedés eredménye. A gazdálkodás törekvéseit jól mutatja, hogy a vagyoni értékű jogok állománya több mint kétszeresére nőtt, és az e körbe tartozó vagyonérték több mint kétharmadát jelentő szellemi termékek év végi záró állománya is 20%-kal nőtt.

- A tárgyi eszközök tárgyévi növekedés - csökkenés egyenlege bruttó értékben 249,4 milliárd forint gyarapodást mutat.

Ezen belül a térítésmentes átadás-átvételek mintegy 21,9 milliárd forinttal növelték az önkormányzati alrendszer vagyonát, az előző években megkezdett, illetve a tárgyévi beruházásokból pedig 89,5 milliárd forint összegben került sor az eszközök használatba-vételével aktiválásra. 2004-ben a befejezett beruházások nagyságrendje hasonló, 90,8 milliárd forint volt. Ez összességében kiegyensúlyozott, folyamatos fejlesztési ütemet mutat.

A 2005. évi pénzforgalmi adatok szerint felújításra, beruházásra 588,1 milliárd forintot költöttek az önkormányzatok, 200 milliárd forinttal többet, mint 2004-ben. A felhalmozási célú módosított előirányzatokhoz képest 68,4% volt a pénzügyi teljesítés. Az előbbiekkel szemben, a vagyonértékesítéssel összefüggő csökkenés csak 39,3 milliárd forint, a megsemmisülés, selejtezés miatti csökkenés pedig 13,5 milliárd forint volt. (A fenti értékesítéssel kivezetett összeggel szemben 62,2 milliárd forint bevételt számoltak el az önkormányzatok.)

A befejezetlen beruházások, beruházások állománya az előző évihez (252,1 milliárd forinthoz) képest 24,5%-kal, 310,6 milliárd forintra emelkedett. Ezen belül 7,5%-kal növekedett a beruházási előlegek állománya is. Az eredeti előirányzathoz viszonyítva a felújítások 108,6%-ra, a beruházások 86,2%-ra teljesültek, ami jó arány, bár a módosított előirányzatokhoz képest- előbbi sorrendben - 72,9% és 67,5% a tényleges teljesítés. Meg kell jegyezni, hogy a 2003. évi átlagos 32%-os teljesítés után megugrott beruházási tevékenység eredményeként a már 2004-ben kimutatott 66% feletti teljesítési arányt is sikerült 2005-ben felülmúlni.

- A beruházások fellendülésével is összefüggésbe hozható a befektetett pénzügyi eszközök kisebb mértékű, 19 milliárd forint összegű csökkenése, de emellett is az 555 milliárd forint tartós pénzügyi befektetésből mintegy 500 milliárd forintot tesznek ki a tartós részesedések, értékpapírok, bankbetétek együttesen. A mérlegben kimutatott állomány értékelésénél figyelembe kell venni azt is, hogy az értékpapírok állományi értéke nem a december 31-i árfolyamot mutatja, így feltehető, hogy az értékpapír hozamokkal (beváltásuk esetén) ebből magasabb bevételük is származhat az önkormányzatoknak.) Továbbá azt is, hogy a tartós részesedések csökkenése mögött - jellemzően - a kockázatbecslések alapján, illetve a számviteli szabályok szerint kötelezően elszámolt értékvesztés állhat. Az egyéb követelések állománya döntően az önkormányzatok által hosszúlejáratra (lakásvásárlás támogatása, helyi támogatás, munkáltatói támogatás lakásépítés címén) nyújtott kölcsönökből adódik.

A befektetett eszközöket a saját tőke 96,4%-ban, a tartalékokkal együtt pedig 98,6%-ban fedezi.

Az év végi forgóeszköz állomány 46,0 milliárd forinttal, 7,6%-kal alacsonyabb az előző évi december 31-én kimutatott állománynál.

- A készletek 12,5 milliárd forintos állománya több mint 5%-os csökkenés eredménye jelezve, hogy az önkormányzatok e területen is tettek érdemi intézkedéseket a gazdálkodás ésszerűsítését illetően.

- A követelések között az adókból kimutatott hátralékok 39,4 milliárd forinttal csökkentek. A számviteli előírások szerinti értékvesztés elszámolások (a 90 nap előtti, a 91-180 nap közötti, a 181-360 nap közötti és azon túli tartozások megbontásával, növekvő értékvesztés) alkalmazását feltételezve, a tényleges adósságállomány a mérlegben kimutatott összegnél több tíz-milliárdos nagyságrenddel is magasabb lehet.

- A rövidlejáratú követelések között szerepelnek a tartósan adott (helyi támogatás, lakásértékesítés stb.) kölcsönökből 2005. évben lejáró tartozások is. Ezek állománya 16,2%-os növekedést mutat.

A rövid lejáratú értékpapírok állománya - a tartós hitelviszonyt megtestesítő értékpapírokhoz, bankbetétekhez hasonlóan - 12,1 milliárd forinttal 81,5 milliárd forintról 69,6 milliárd forintra csökkent. (Itt is szerepet játszhat a felerősödött beruházási tevékenység.)

- A pénzeszközök, ezen belül alapvetően a költségvetési bankszámlákon lévő (226,2 milliárd forint) összeg az előző évit 852,7 millió forinttal haladja meg. Összességében a készpénz és a számlapénz - az idegen pénzeszközök nélkül - 227,5 milliárd forintot tesz ki. (Ebből nem ismert a költségvetési elszámolási számlán lévő mobil tartalék, illetve a további önkormányzati számlákon különböző célokra elkülönített összeg.) A rövidlejáratú értékpapírok és pénzeszközök állománya fedezi a mérlegben kimutatott rövidlejáratú kötelezettségeket. Ez azonban átmeneti likviditási helyzetet mutat, hiszen a január eleji bérkifizetések (0-dik havi kifizetések) forrását biztosítja a számlán lévő pénzeszközök jelentős része.

Összességében a forgóeszközök aránya az előző évihez képest 6,3%-ról 5,7%-ra csökkent, melyben két tényező dominál: az adósok és a rövidlejáratú értékpapírok állományának csökkenése.

Az önkormányzati vagyonmérleg eszközoldalának alakulása

 Megnevezés

 2004. XII. 31.millió forint

 2005. XII. 31.millió forint

 Változás 2005/2004%-ban

 Megoszlás 2005.%-ban

 Vagyoni értékű jogok

 1 930,6

 4 422,1

 229,1

 0,0

 Szellemi termékek

 13 574,0

 16 324,0

 120,3

 0,2

 Egyéb immateriális javak

 174,6

 166,0

 95,1

 0,0

 Immateriális javakra adott előleg

 86,1

 96,2

 111,7

 0,0

 Immateriális egyéb javak értékhelyesbítése

 0,1

 0,1

 100,0

 0,0

 I. Immateriális javak

 15 765,4

 21 008,4

 133,3

 0,2

 Ingatlanok

 6 502 839,8

 6 623 743,2

 101,9

 67,2

 Gépek, berendezések, felszerelések

 135 400,5

 138 920,9

 102,6

 1,4

 Járművek

 17 333,7

 22 086,0

 127,4

 0,2

 Tenyészállatok

 80,0

 82,6

 103,2

 0,0

 Beruházások

 249 086,0

 310 559,3

 107,4

 3,1

 Beruházásokra adott előlegek

 3 055,2

 3 282,1

 125,1

 0,0

 Tárgyi eszközök értékhelyesbítése

 113 481,3

 139 590,4

 123,0

 1,4

 II. Tárgyi eszközök összesen

 7 021 276,5

 7 238 264,5

 103,1

 73,4

 Részesedések

 490 881,2

 477 039,7

 97,2

 4,8

 Értékpapírok

 19 288,0

 16 213,8

 84,1

 0,2

 Adott kölcsönök

 37 600,7

 34 892,0

 92,8

 0,4

 Hosszú lejáratú bankbetétek

 4 884,7

 766,0

 15,7

 0,0

 Egyéb hosszúlejáratú követelések

 21 689,8

 25 935,1

 119,6

 0,3

 Befektetett pénzügyi eszközök értékhelyesbítése

 450,1

 919,8

 204,3

 0,0

 III. Befektetett pénzügyi eszközök összesen

 574 794,5

 555 766,4

 96,7

 5,6

 Üzemeltetésre, kezelésre koncesszióba adott, vagyonkezelésbe vett eszközök

 1 352 254,4

 1 465 793,1

 108,4

 14,9

 Üzemeltetésre, kezelésre átadott eszközök értékhelyesbítése

 44 207,9

 16 531,7

 37,4

 0,2

 IV. Üzemeltetésre, kezelésre koncesszióba adott, vagyonkezelésbe vett eszközök

 1 396 462,3

 1 482 324,8

 106,1

 15,1

 A. Befektetett eszközök összesen

 9 008 298,7

 9 297 364,1

 103,2

 94,3

 Készletek összesen

 13 113,8

 12 429,9

 94,8

 0,1

 Követelések összesen

 203 490,4

 169 522,0

 83,3

 1,7

 Értékpapírok összesen

 81 546,6

 69 623,8

 85,4

 0,7

 Pénzeszközök összesen

 236 372,4

 237 225,1

 100,4

 2,4

 Egyéb aktív pénzügyi elszámolás összesen

 75 094,1

 74 760,0

 99,6

 0,8

 B. Forgóeszközök összesen

 609 617,3

 563 560,8

 99,4

 5,7

 Eszközök összesen

 9 617 916,0

 9 860 924,9

 102,5

 100,00

3.2. Az önkormányzatok 2005. évi vagyoni forrásai között a saját tőke 8967,0 milliárd forintra, a kötelezettségek 696,9 milliárd forintra emelkedtek, a tartalék 197 milliárd forint összege az előző évivel egyező.

- A saját tőke 96,4%-ban - az előző évi 98%-tól kisebb mértékben - nyújt fedezetet a befektetett eszközökre.

- A 197 milliárd forint tartalékon belül kisebb átrendeződés mutatható ki a költségvetési és vállalkozási tartalékok között, a vállalkozási tevékenység körében elért nagyobb maradvánnyal. A költségvetési tartalékon belül az előző évi 177,5 milliárd forinttal szemben 172,6 milliárd forintra csökkent a tárgyévi (helyesbített) maradvány. A kiutalatlan költségvetési támogatások (5,2 milliárd forint), illetve a többlettámogatások miatti befizetési (-14,3 milliárd forint) és egyéb a pénzmaradványt terhelő befizetések (-343 millió forint) egyenlegeként 9,5 milliárd forint csökkenti a költségvetési pénzmaradványt.

Ebből szabad pénzmaradványként 38,1 milliárd forintot mutattak ki az önkormányzatok. A vállalkozási tevékenységgel összefüggő elszámolások alapján 904,4 millió forint helyezhető tartalékba.

- Ami a kötelezettségeket illeti a passzívák állománya 4,7 milliárd forinttal csökkent, de aránya a források között megegyezik az előző évivel (1,2%). A passzív elszámolások között a legjelentősebb tétel a központi költségvetés által 2005. évben átutalt 2006. évi finanszírozási előleg.

A mérlegben kimutatott pénzeszközök, értékpapírok (mobilizálható forgóeszközök) állománya fedezetet biztosít a rövidlejáratú kötelezettségek teljesítéséhez.

Ki kell emelni a kötelezettségek állományának együttesen 108,1 milliárd forintos növekedését. Ezen belül a hosszúlejáratúak 52,1 milliárd forinttal (22,3%-kal), míg a rövidlejáratúak 60,8 milliárd forinttal (25,9%-kal) magasabbak. Meg kell jegyezni, hogy a decemberi iparűzési adófeltöltésekkel összefüggő kötelezettségek jelentős részben annullálódnak a 2006. májusi adóbevallásokkal, illetve az adó előírásával és elszámolásával. Ez 38,5 milliárd forint összeget érint, az adótúlfizetésekből kimutatott kötelezettség egy része sem indukál tényleges visszafizetési kötelezettséget. Más adóhátralék kompenzálására, további adóelőírások esetén beszámításra is „átfordítható” a tartozás.

Nem jelentős mérlegtétel, de indokolt megjegyezni, hogy az előző évhez képest jelentősen (269,8%-ra) nőtt a működési célú hosszúlejáratú hitelek állománya. Országosan ugyan csak 2,1 milliárd forintot tesz ki, azonban tartós likviditási helyzetromlást jelez a korábbinál nagyobb méretekben. Szintén likviditási „helyzetjelző” a szállítók állományának alakulása. A tárgyévet terhelő szállítói tartozások 13,1 milliárd forinttal emelkedtek, a 2006-ra áthúzódó pénzügyi teljesítésű számlák pedig 13,9 milliárd forint növekedést mutatnak.

Az önkormányzati vagyonmérleg forrásoldalának alakulása

 Megnevezés

 2004. XII. 31. millió forint

 2005. XII. 31. millió forint

 Változás 2005/2004. %-ban

 Megoszlás 2005. %-ban

 Induló tőke 

 601 942,2

 601 942,2

 100,0

 6,1

 Tőkeváltozások 

 8 072 085,6

 8 208 083,3

 101,7

 83,2

 Értékelési tartalék

 158 139,4

 157 042,0

 99,3

 1,6

 D. Saját tőke összesen

 8 832 167,2

 8 967 020,4

 101,5

 90,9

 I. Költségvetési tartalékok összesen

 195 278,0

 194 907,9

 99,8

 2,0

 II. Vállalkozási tartalék összesen

 1 736,4

 2 132,9

 122,8

 0,0

 E. Tartalékok összesen

 197 014,4

 197 040,8

 100,0

 2,0

 I. Hosszúlejáratú kötelezettségek

 233 831,2

 285 948,0

 122,3

 2,9

 II. Rövidlejáratú kötelezettségek

 234 874,0

 295 627,9

 125,9

 3,0

 III. Egyéb passzív pü-i elszámolások

 120 029,2

 115 287,8

 96,0

 1,2

 F. Kötelezettségek összesen

 588 734,4

 696 863,7

 118,4

 7,1

 FORRÁSOK ÖSSZESEN

 9 617 916,0

 9 860 924,9

 102,5

 100,0

4. A bevételek és kiadások funkcionális alakulása

Az önkormányzatok funkcionális főcsoportjainak mérlege

 

 Bevétel

 Kiadás

 

 

 

 Megnevezés

 2005. évi teljesítés

 Meg- oszlás

 2005. évi teljesítés

 Meg- oszlás

 

 (millió forint)

 (%)

 (millió forint)

 (%)

 A) Állami működési funkciók

 183 275,0

 6,3

 514 966,9

 17,3

 B) Jóléti funkciók

 687 938,3

 23,8

 2 096 281,9

 70,5

 Oktatás

 71 236,1

 2,5

 875 298,0

 29,4

 Egészségügy

 412 930,8

 14,3

 452 185,0

 15,2

 Társadalombiztosítási, szociális és jóléti szolgáltatás

 61 800,4

 2,1

 370 002,7

 12,5

 Lakásügyek, települési és kommunális szolgáltatás

 107 003,6

 3,7

 252 721,5

 8,5

 Szabadidős, kulturális és vallási tevékenység és szolgáltatás

 34 967,4

 1,2

 146 074,7

 4,9

 C) Gazdasági funkciók 

 84 142,3

 2,9

 326 623,6

 11,0

 D) Funkciókba nem sorolható tételek

 1 935 685,9

 67,0

 34 544,5

 1,2

 Összesen:

 2 891 041,5

 100,0

 2 972 416,9

 100,0

A helyi önkormányzatok feladatellátásának áttekintése alapján megállapítható, hogy a feladatok döntő többségét, 70,5%-át a jóléti funkciók teszik ki. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások, stb. 17,3%-ot tesznek ki. A gazdasági funkciók az ellátott feladatok között 11,0% részarányt képviselnek.

A továbbiakban egyes jóléti funkciók kerülnek részletesen áttekintésre.

4.1. A kiadásokon belül a helyi önkormányzatok 875,3 milliárd forintot fordítottak közoktatási feladataikra, ebből működtetésre (beleértve az ellátottak juttatásait is) 825,0 milliárd forintot. Ezen belül a bérkiadások 492,0 milliárd forintot tettek ki, a folyó (működési) kiadások 59,6%-át (munkaadói járulékok nélkül). (Itt azt is meg kell jegyezni, hogy az önkormányzati összes bérkiadáson belül a közoktatás részesedése 46,1%.) A felhalmozási kiadások, támogatások között (beleértve a felújításokat is) 50,3 milliárd forintot mutattak ki, arányuk 5,7%.

Az önkormányzatok közoktatási célokra 7,7%-kal, 62,3 milliárd forinttal magasabb összeget fordítottak az előző évhez képest. Az önkormányzati kiadásokon belül a közoktatás kiadásai 29,4%-ot képviselnek az előző évi 31,1%-os részesedéssel szemben, a folyó kiadásokon és támogatásokon belül pedig 34,4%-ot. A működési kiadásokon belül a személyi juttatások és munkaadói járulékok aránya szinte azonos a 2004. évivel, 79%. A dologi kiadások aránya viszont 21,1%-ról 18,7%-ra csökkent.

A közoktatási célú központi költségvetési normatív jogcímeken juttatott hozzájárulások, támogatások mintegy 509,9 milliárd forintot kitevő főösszege a működési kiadások - átlagosan - 61,8%-ára nyújtott fedezetet. Ha az intézményi folyó bevételekkel csökkentett „nettó” folyó működési kiadáshoz viszonyítjuk a költségvetési normatív támogatások főösszegét, megállapítható, hogy a közoktatás nettó működési kiadásainak 66,4%-át a központi költségvetés, 33,6%-át a helyi önkormányzatok további saját forrásai biztosították. Ez az előző évi 32,7%-os saját forrás kiegészítéshez képest némileg romlott. Azonban a bérpolitikai intézkedésekhez kapcsolódó központi költségvetési támogatásból (8,4 milliárd forintból) a közoktatásban dolgozók illetményemelésével összefüggő mintegy 6,1 milliárd forintot, továbbá a többcélú kistérségi társulások közoktatás-szervezési feladataihoz évközben biztosított 3,6 milliárd forintot is hozzászámítva a központi költségvetési támogatások, hozzájárulások aránya már 67,3%-ot tesz ki, amely azonos az előző évivel.

Az intézmények 47,2 milliárd forint saját működési bevételt értek el, ebből a térítési és szolgáltatási díjakból befolyt összeg 41,3 milliárd forint volt. Ezen belül az alapfokú oktatáshoz kapcsolódó bevételek 2,9 milliárd forintot, a középfokú oktatással összefüggőek 3,4 milliárd forintot, míg az egyéb oktatásba sorolt térítések, egyéb befizetések 35,0 milliárd forintot tettek ki. Előbbiekkel a szolgáltatási díjakból származó bevételek 1,7 milliárd forinttal csökkentek a közoktatás rendszerében. Ezt kiegészítette a 9,9 milliárd forint működési célra átvett, illetve 7,5 milliárd forint átadott pénzeszközök 2,4 milliárd forint egyenlege. Az ágazat összes (bruttó) bevétele 71,2 milliárd forint, az előbbieket kiegészítő 14,1 milliárd forint felhalmozási jellegű bevétellel. A normatív hozzájárulás igénylésének első ízben volt feltétele - a normatíva fajlagos összege zeneművészeti ágon 10%-ának, az egyéb művészeteknél 20%-ának megfelelő - térítési díj előírása és beszedése. Ennek eredményeként 2004. évhez képest 25%-kal növekedtek az alapfokú művészetoktatás bevételei, de így is csak a folyó működési kiadások mintegy 5,2%-ára nyújtanak fedezetet.

A közoktatásban az alkalmazottak állományi létszáma 234 416 fő volt, ebből a szakmai tevékenységet végzők létszáma 170 092 fő, az intézmény-üzemeltetési létszám 64 324 fő volt. Az előző évhez képest a szakmai tevékenységet ellátók száma 2171 fővel csökkent, míg a nem szakmai állományi létszám 1780 fővel.

A helyi önkormányzatok által a költségvetési törvény alapján felhasználható normatív hozzájárulások és támogatások eredeti előirányzata 514,0 milliárd forint volt. Ebből a normatív hozzájárulások összege 493,7 milliárd forint volt, a tényleges teljesítés pedig 492,9 milliárd forint lett. Előbbi adatok tükrözik, hogy tovább csökkent a gyermekek, tanulók létszáma. Az óvodai ellátásban a normatíva igénylésére a jogosultsági feltételek szélesítésével 9,4 ezer fővel nőtt ugyan jelentősen nőtt a létszám (de ez nem jelent egyben demográfiai irány-változást), de az általános iskola 1-8. évfolyamain 7,6 ezer fővel, a középiskolákban 1,8 ezer fővel, a szakképzésben 1,1 ezer fővel kevesebb tanuló után jár az elszámolás alapján normatív hozzájárulás a fenntartóknak. Ezzel szemben ismét nőtt a különleges gondozást igénylők száma 1,7 ezer fővel. Előbbiekkel összességében 400 fővel nőtt a közoktatási normatívákra jogosultság szempontjából a gyermekek tanulók tényleges létszáma. Az összes alapszolgáltatást (alap-hozzájárulást) tekintve 727 fővel kisebb a létszám a közoktatás intézményrendszerében.

Kiemelést érdemel, hogy az alapfokú művészetoktatáshoz nyújtott kedvező hozzájárulás mellett kismértékben (124 fővel), de tovább növekedett az egyéb művészeti ágakon oktatásban részesülő tanulók száma.

Kiegészítő hozzájárulásoknál az önkormányzati elszámolások alapján 2,4 milliárd forint éves szinten a visszafizetési kötelezettség. A lemondással érintett jogcímek közül a szervezett intézményi étkeztetés keretében 62,3 ezer fővel kevesebben vették igénybe ténylegesen a kedvezményes, illetve normatív kedvezményes étkeztetést. A tanulók ingyenes tankönyvellátásának kiterjesztésénél ezzel szemben a jogosultak (mintegy 10 ezer fővel) magasabb száma alapján visszaigényléssel éltek az önkormányzatok. Előbbi jogcímeken a tervezésnél - egyenlegében - 1,5 milliárd forint összegű volt a „túligénylés”.

A normatív kötött felhasználású támogatásoknál, a 18,1 milliárd forint eredeti előirányzatból közel 3 milliárd forint összegű visszafizetés a pedagógiai szakszolgálat támogatási jogcímén keletkezett. Itt már az év elején fény derült egyes önkormányzatok hibás mutatószám adatszolgáltatására és az április 30-án megnyílt (első, kamatmentes) lemondási lehetőséggel éltek az érintett önkormányzatok. Az évvégi elszámolások szerint az évközi lemondásokkal, pótigénylésekkel korrigált - 15,3 milliárd forint felhasználási célhoz kötött támogatásokból csak 12,1 milliárd forintot költöttek el az önkormányzatok, és további 2,8 milliárd forint kötelezettségvállalással terhelt maradvány húzódik át 2006. évre, visszafizetési kötelezettségként pedig 381,2 millió forintot mutattak ki.

4.2. A szociális és jóléti szolgáltatások funkcionális főcsoport tartalmazza a szociális támogatások kifizetéséhez (pl. munkanélküli, jövedelempótló ellátásokhoz, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A szociális és gyermekjóléti, gyermekvédelmi szolgáltatások 2005. évi értékelését a pénzbeli és természetbeni ellátások, valamint az intézményi szolgáltatások adatainak alakulásán mutatjuk be.

A települési önkormányzatok szociális segélyezési feladataihoz 2005-ben összesen 145,8 milliárd forint költségvetési forrás állt rendelkezésre. A szociális tevékenység jelentősége az önkormányzatok munkájában az előző évekhez viszonyítva lényegesen nem változott. Továbbra is az egyik alapvető feladat a szociálisan rászorultak jövedelempótló támogatásainak biztosítása. Ezek közül az utóbbi években - a munkanélküli ellátásra vonatkozó szabályok változásával - nőtt a rendszeres szociális segély jelentősége. Az előző évhez képest 2005-ben 13,5 ezerrel több, 160,5 ezer fő részesült rendszeres szociális segélyben, számukra az év folyamán 31,7 milliárd forintot folyósítottak.

Bizonyos „hagyományos” jövedelempótló segélyezési formáknál viszont a segélyezettek számának évek óta tapasztalható csökkenése 2005-ben is jellemző. Ez a tendencia a családok egy adott körében a jövedelmi viszonyok stagnálását mutatja. Így pl. az előző évi 5,6%-kos csökkenést követően 2004-ben további 2,0%-kal, 661,2 ezerre csökkent a rendszeres gyermekvédelmi támogatásban részesülők száma. Stagnálónak tekinthető az időskorúak járadékában részesülők köre, 2004-ben 6,6 ezer fő, 2005-ben 6,3 ezer fő részesült ebben a támogatásban. Ugyanakkor „felfutóban” vannak azok a segélyezési formák, amelyek bevezetésére az utóbbi években került sor. 2005-ben 19,9 ezer fő részesült normatív ápolási díjban, számuk 15%-kal nőtt 2004-hez képest. A normatív lakásfenntartási támogatásban részesülők száma 2005-ben 138,6 ezer volt, összesen 8,7 milliárd forint került e célra kifizetésre.

A munkanélküli járadékot kimerítők számára - a rendszeres szociális segély folyósításának feltételeként - a települési önkormányzat közcélú foglalkoztatást biztosít. 2000 óta mind a foglalkoztatást végző önkormányzatok, mind a foglalkoztatottak száma fokozatosan bővült. Az önkormányzatok csaknem háromnegyede él a támogatott foglalkoztatás lehetőségével. 2005-ben havi átlagban 16,6 ezer fő vett részt a települési önkormányzatok által szervezett közcélú munkákban.

Az önkormányzatok számára a központi költségvetés e célra kötött felhasználású normatív támogatásként - az előző évivel azonosan - 15,1 milliárd forintot biztosított 2005-ben. A finanszírozás rendjében az előző évekhez képest lényeges változás nem történt: az egyes önkormányzatokat megillető előirányzat összege a tényleges felhasználás figyelembe vételével került megállapításra. Az I. félévi felhasználás alapján 2005. augusztus 1-jével új előirányzat került megállapításra. Azon önkormányzatok esetében, ahol az I. félévi felhasználás nem érte el az előirányzat időarányos részét, 2005. augusztus 1-jével új előirányzat került megállapításra, az időarányosan fel nem használt támogatás kétszeresének az eredeti előirányzatból történő levonásával. Ezzel az összeggel a Helyi önkormányzatok támogatásai fejezetben tartalék képződött, amelyből bármely önkormányzat többlettámogatást igényelhetett, ha előirányzata nem nyújtott fedezetet az általa szervezni kívánt foglalkoztatáshoz. Ez a már három éve kialakított rendszer rugalmasabb, az igényekhez jobban igazodó elosztást biztosít.

Az önkormányzati fenntartású szociális és gyermekvédelmi, gyermekjóléti intézményrendszer keretei között 2005-ben több mint 242 ezer fő részesült ellátásban, az alapellátásban 97 ezer fő, a szakellátásban 145 ezer személy.

Az alapellátás megerősítését 2004-ben több új szolgáltatás normatív költségvetési támogatásának bevezetése is szolgálta: a fogyatékos személyek lakókörnyezetében való életvitelének segítését a támogató szolgálat, általában az időskorúak, a segítésre szorulók biztonságát, a krízishelyzetek elhárítását a házi jelzőrendszeres szolgálat, a tanyai lakott helyeken élők szolgáltatásokhoz való hozzájutását pedig a tanyagondnoki szolgálat biztosítja. A normatív támogatások 2004. évi bevezetésének 2005-ben már érzékelhető hatása volt: több mint 78 ezer rászorult személy részesült étkeztetésben, csaknem 26 ezer fő házi segítségnyújtásban, 5 200 fő számára pedig a házi jelzőrendszeres segítségnyújtás keretében biztosított szolgáltatás nyújtott biztonságot.

Nappali ellátás keretében több mint 54,3 ezer rászorultról történt gondoskodás, köztük 17,7 ezer volt a bölcsődés gyermek.

A helyi önkormányzatok szociális és gyermekvédelmi ellátást nyújtó intézményeinek 2005. évi működési célú kiadása 215,2 milliárd forint volt, 8%-kal több az előző évinél. A kiadásoknak több mint 51%-át jelentő személyi kiadások összege 110,1 milliárd forint volt, 9,2%-kal több, mint 2004-ben. A személyi kiadások csaknem 80%-át a rendszeres személyi juttatások jelentik, hiszen az önkormányzatok elsődleges feladata, hogy a közalkalmazotti törvényben meghatározott garanciális kötelezettségeket teljesítsék. A rendszeres személyi juttatásokra kifizetett összeg 2005-ben 87,5 milliárd forint volt, 9,8%-kal több az előző évinél.

Az önkormányzatok szociális és gyermekvédelmi intézményeik dologi kiadásaira 64,9 milliárd forintot fordítottak, 6,4%-kal többet, mint 2004-ben. Mivel a költségvetés a dologi automatizmusra évek óta nem nyújt támogatást, az önkormányzatok saját forrásaikból biztosítanak fedezetet a dologi kiadások szintjének értéktartására.

A tárgyévi folyó bevételek 60,0 milliárd forintra teljesültek, 12,8%-kal magasabban az előző évinél. A tárgyévi folyó bevételek több mint 80%-át kitevő intézményi térítési és szolgáltatási díjak 5,2%-kal 48,7 milliárd forintra nőttek. A folyó kiadások összege 2005-ben 223,4 milliárd forint, 7,8%-kal több az előző évinél.

A szociális és gyermekvédelmi intézmények költségvetési támogatása 2005-ben 102,1 milliárd forint volt, az előző évivel azonos szintű. A fenti számokból jól látható, hogy az intézmények fenntartása a költségvetési támogatás és az intézményi bevételeken túl jelentős - több mint 61 milliárd forint - saját forrást is igényelt az önkormányzatoktól.

Minőségi változást jelent, hogy az alapellátások körében átalakult a támogatás rendszere, azaz célzottabb, a konkrét feladatokhoz - pl. házi segítségnyújtás, szociális étkeztetés, jelzőrendszeres házi segítségnyújtás - közvetlenül kapcsolódnak normatív hozzájárulások.

4.3. Az egészségügyi tevékenység bevételei az előző évihez képest 6%-kal, 408,9 milliárd forintra nőttek. Az ágazat összkiadásainak csaknem háromnegyedét kitevő kórházi tevékenységek és szolgáltatások bevételei 293,4 milliárd forintra, a háziorvosi és házi gyermekorvosi ellátás bevételei 7,3 milliárd forintra teljesültek, a 2004. évivel azonos szinten. A közegészségügyi tevékenységek és szolgáltatások körében 2005-ben az előző évihez képest 10,3%-os volt a bevétel-növekedés.

Az egészségügyi kiadások összege 2005. évben 5,4%-kal nőtt, ezzel 452,2 milliárd forintra teljesült.

Az egészségügyi alapellátási feladatokat döntő százalékban vállalkozó háziorvosokkal (felnőtt és gyermekorvosok) látják el az önkormányzatok. Általános tapasztalat, hogy a működtetés költségeit az OEP-től kapott támogatás nem fedezi, azt az önkormányzatoknak jelentős mértékben ki kell egészíteni. A rendelők és egyéb helyiségek fenntartása, felújítása általában teljes mértékben az önkormányzatokra hárul. Kórházak esetében az épület-rekonstrukciók, műszaki fejlesztések, műszer beszerzések szinte elképzelhetetlenek a fenntartó önkormányzat támogatása nélkül.

Megállapítható, hogy az egészségügyben az intézmények komoly erőfeszítésekkel, szigorú gazdálkodással igyekeznek likviditásukat megőrizni, egyensúly-közeli helyzetben tartani.

Az egészségügy - mint az Egészségbiztosítási Alap által finanszírozott alrendszer - az OEP beszámolójában külön kerül részletezésre.

4.4. 2005-ben a tovább szűkülő bevételi források megfontolt gazdálkodásra és erőteljes takarékosságra késztették az önkormányzatokat a kultúra, közművelődés területén is. A korábbi évekhez hasonlóan 2005-ben is jellemző, hogy az ágazathoz tartozó - nem kötelezően ellátandó - feladatokat költségvetésen kívüli szervezetek bevonásával látják el, főként alapítvánnyal, közalapítvánnyal, közhasznú társasággal, de esetenként vállalkozásokkal kötött megállapodások keretében. Az önkormányzatok erejükhöz mérten igyekeznek támogatni minden olyan civil szerveződést, amelyek a kulturális örökségeket, nemzeti hagyományokat ápolják, a sportéletben tevékenykednek, vagy hobbi-tevékenység gyakorlására szerveződtek.

A források kiegészítésére az önkormányzatok és intézményeik egyre nagyobb számban éltek a különböző pályázati lehetőségekkel és európai uniós források bevonásával.

A kulturális tevékenységek és szolgáltatások bevételei 2005. évben 21,3 milliárd forintra teljesültek, ami az előző évi 22,4 milliárd forinttól 1,1 milliárd forinttal kevesebb.

A teljes bevétel belső szerkezeti megoszlását vizsgálva, - az előző évhez hasonlóan - annak legnagyobb részét, 73,7%-át 15,7 milliárd forint összegben a nem adójellegű folyó bevételek - térítési és szolgáltatási díjak, intézmények egyéb bevételei - adták. További jelentős bevételi forrás 18,8%-kal, 4,0 milliárd forinttal a működési célra kapott juttatások összege. (Ez tartalmazza az EU-tól, az államháztartáson kívülről belföldről és az államháztartáson belülről, így a központi költségvetésből származó támogatások összegeit is.) E körben emelkedett az EU-tól kapott támogatás összege 85,4%-kal, 59,7 millió forintra, ezzel ellentétesen csökkent 27,6%-kal az államháztartáson belülről (a központi költségvetésből és az elkülönített állami pénzalapokból) kapott juttatások mértéke.

Összességében a folyó működési bevételek 2004-hez képest 8,8%-kal, 1,9 milliárd forint összegben csökkentek így 19,7 milliárd forintra teljesültek. Az intézményi bevételek 0,4 milliárd forintos emelkedése csak kis mértékben tudta javítani az egyéb (áfa elszámolások) bevételek és a működési célra kapott juttatások együttesen 2,3 milliárd forintot kitevő csökkenését.

2004-hez képest megnőtt viszont a felhalmozási célra kapott juttatásokat is tartalmazó tőkeműveletek bevételei és tőkejuttatások összege. A korábbi 0,8 milliárd forinttal szemben annak duplájára emelkedett és elérte az 1,6 milliárd forintot. Ebben több tényező játszott szerepet. Egyrészt 44,2%-kal nőtt a központi költségvetési szervektől felhalmozásra juttatott források mértéke, így az, az előző évi 0,7 milliárd forint helyett elérte az 1,0 milliárd forintot. Másrészt jelentősen megnőtt - 210%-kal - az államháztartáson kívülről belföldről - vállalkozásoktól - származó bevétel mértéke, a 2004. évi 127,6 millió forinttal szemben 268,8 millió forintra teljesült. Még nagyobb emelkedést mutat az európai uniós támogatások igénybevétele, amely a korábbi 1,7 millió forintról 228,3 millió forintra emelkedett.

Az ágazat kiadásai mérsékelt, 5,7%-os növekedést mutatnak, e célra 96,3 milliárd forintot fordítottak az önkormányzatok. A teljes kiadás jelentős részét 46,1%-át, 44,4 milliárd forinttal továbbra is a személyi juttatások és járulékai tették ki. E célra 7,5%-kal fordítottak többet az előző évinél, ami a bértörvényekből adódó kötelezettségek kifizetését tette lehetővé. A termékek és szolgáltatások vásárlására fordított 35,4 milliárd forintból dologi kiadásokra 32,9 milliárd forintot költöttek, a 2004. évi adatokkal szinte teljesen megegyező mértékben. A teljes kiadás részét képezi a támogatásokra és működési célú pénzeszközátadásokra - elsősorban állami nem pénzügyi vállalkozások folyó támogatására, valamint non-profit szervezetek működési célú támogatására - fordított 5,0 milliárd forint is, amely 16,3%-kal magasabb az ugyanerre a célra történt 2004. évi felhasználáshoz képest. Belső megoszlását tekintve megállapítható, hogy amíg a non-profit szervezetek támogatása jelentős mértékben emelkedett - 76,9%-ban, 1,3 milliárd forintról 2,3 milliárd forintra - addig az állami vállalkozások támogatása 3,6%-os mértékben 2,8 milliárd forintról 2,7 milliárd forintra csökkent. A tőkejellegű kiadások és támogatások összege - ide tartoznak a felhalmozási célú pénzeszközátadások, a tárgyi eszköz, föld és immateriális javak felhalmozása - az előző évihez képest 10,7%-os növekedést mutat, és így 11,3 milliárd forintra teljesült. Az összes kiadáson belüli aránya 11,7%-ra emelkedett a 2004 évi 11,2%-kal szemben.

Látható, hogy a kiadások döntő hányada működési célt szolgált, fejlesztésre, állagmegóvásra, beruházásra többnyire az ilyen célra kiírt pályázatokon elnyert összeget tudták az önkormányzatok fordítani.

Összességében megállapítható, hogy a szűkülő bevételi források ellenére az önkormányzatok 2005-ben is el tudták látni közművelődési, kulturális feladataikat.

4.5. Az igazgatási feladatokat takaró általános közszolgáltatások funkcionális főcsoport bevétele 181,8 milliárd forint, amely 10,8%-kal magasabb az előző évinél.

A nem adó jellegű folyó bevételek 22,9%-os - 41,7 milliárd forint - a működési célra kapott juttatások 11,0%-os - 20,0 milliárd forint - arányban járultak hozzá a 2005. évi bevétel alakulásához.

A felhalmozási célra kapott juttatásokat is tartalmazó tőkeműveletek bevételei, és a tőkejuttatások összege a főcsoport teljes bevételének döntő többségét 66,1%-át jelentette 120,1 milliárd forinttal.

A teljes bevétel belső szerkezeti megoszlását elemezve megállapítható, hogy a 2004. évihez képest a folyó bevételek aránya 8,0%-kal nőtt, 57,0 milliárd forintról 61,6 milliárd forintra. A működési célra kapott juttatás 20,0 milliárd forintos összege lényegében megegyezik az előző évi teljesítéssel. A nem adójellegű folyó bevételek viszont összességében 13,3%-kal emelkedtek, ezen belül az egyéb - áfa elszámoláshoz kapcsolódó bevételek - nőttek jelentősen 28,7%-kal, 19,3 milliárd forintra az előző évi 15,0 milliárd forintról. A térítési és szolgáltatási díjak mérsékelt 2,7%-os emelkedést mutatnak.

A tőkeműveletek bevételei, és a tőkejuttatások 120,1 milliárd forintos összege 12,1%-kal magasabb az előző év teljesítésénél. Ennek oka a vagyonértékesítésből származó bevétel emelkedése, mely a 2004. évi 64,4 milliárd forintról 71,0 milliárd forintra - 10,2%-kal - nőtt. Ezen belül a föld és immateriális javak értékesítéséből származó bevétel jelentősen 61,8%-kal magasabb összegben teljesült az előző évinél - a 2004. évi 17,0 milliárd forintról 27,5 milliárd forintra - emellett a tárgyi eszközök értékesítése 12,5%-kal - 47,4 milliárd forintról 41,5 milliárd forintra - csökkent.

A kiadások 479,3 milliárd forintra teljesültek, ami 10,6%-os emelkedést jelent 2004. évhez viszonyítva. A kiadásokon belül 50,7%-ot, 243,0 milliárd forintot a személyi juttatások és járulékai jelentettek 11,5%-kal magasabb összegben mint 2004. évben. 2005-ben a teljes kiadás 22,0%-át fordították az önkormányzatok dologi kiadásokra, a korábbi évhez képest 7,0%-kal többet, összesen 105,5 milliárd forint összeggel. A tőkejellegű kiadások és támogatások e körben 14,4%-kal emelkedtek, 72,8 milliárd forintról 83,3 milliárd forintra. E kiadási típuson belül a tárgyi eszköz, föld és immateriális javak felhalmozására fordított 52,5 milliárd forint 13,4%-kal magasabb az előző évinél. Belső szerkezetét vizsgálva megállapítható, hogy ezen összeg 95,8%-át, 50,3 milliárd forintot nagy értékű tárgyi eszköz beszerzésre fordították az önkormányzatok és csupán 2,1 milliárd forint szolgált föld és immateriális javak vásárlására. A felhalmozási célú pénzeszközátadások 17,2 milliárd forintos összege nem változott, lényegében megegyezik az előző év teljesítésével.

4.6. A helyi önkormányzati hivatásos tűzoltóságok 2005. évi bevételei 1060,1 millió forintra teljesültek, 14,9%-kal magasabban az előző évitől. A teljes bevétel legnagyobb részét, 87,0%-át a folyó bevételek és folyó juttatások 923,6 millió forintos összege tette ki. Ezen belül a nem adójellegű folyó bevételek 831,0 millió forintos összegéhez, a térítési díj bevételek 13,3%-os emelkedéssel, 696,8 millió forinttal járultak hozzá. Az egyéb - áfa elszámolásból eredő - bevételek 134,2 milliárd forintot tettek ki, 11,4%-kal magasabb arányban mint 2004-ben. Kiemelkedő mértékben - 68,3%-kal - nőtt a tőkeműveletek, és tőke juttatások bevételének összege, így 137,2 millió forintra teljesült. Mindez több tényező együttes hatására vezethető vissza. Egyrészt három és félszeresére emelkedett a központi költségvetésből felhalmozásra nyújtott támogatás mértéke, a 2004. évi 8,2 millió forintról 28,7 millió forintra változott. A korábbinál 71,0%-kal több - 61,9 millió forint - bevételre tettek szert nagy értékű tárgyi eszközök értékesítéséből.

A kiadások mérsékelten 7,4%-ban emelkedtek és 34,9 milliárd forintra teljesültek. A teljes kiadás belső szerkezetét tekintve a személyi juttatások és járulékai mérsékelt emelkedése jellemző 7,8%-kal, - 29,1 milliárd forintos teljesítéssel. A dologi kiadásokra fordított összeg 2,6%-kal lett magasabb (3,9 milliárd forint) az előző évinél A tőkejellegű kiadások és támogatások 40,0%-kal nőttek, 1,4 milliárd forintra teljesültek. Ennek oka egyrészt a föld és immateriális javak felhalmozására fordított kiadás 25,8%-os emelkedése és így 42,8 millió forintra való teljesülése, szemben a tavalyi 34,0 millió forinttal, másrészt a tárgyi eszköz-vagyon beszerzésére, felújítására fordított kiadások 27,8%-os emelkedése 971,2 millió forintról 1,2 milliárd forintra. A felhalmozási célra történt pénzeszköz átadások 30,0%-os csökkenése és így 102,2 millió forintra történő teljesülése mérsékelte a kiadások e típusának növekedését.

X. Európai Unióval kapcsolatos programok

1. Az Operatív Programok előirányzatai és azok teljesülése

A 2005. évi eredeti kiadási előirányzat 101 015,9 millió forint volt, amelyből 64 725,7 millió forint volt az uniós forrás, 6607,0 millió forint a Munkaerőpiaci Alaptól átvett pénzeszköz, valamint 29 683,2 millió forint a költségvetési támogatás. A módosított kiadási előirányzat 161 444,5 millió forint volt. A ténylegesen felhasznált kiadási összeg 121 834,2 millió forint volt, melyből 85 573,2 millió forintot tett ki az uniós forrás. A programokhoz kapcsolódóan 403,4 millió forint értékben került sor céltartalék felhasználására.

2005-ben összesen 41 pályázati kiírásra lehetetett pályázatot benyújtani. A kiírások jelentős részének beadása ebben ez évben lezárult, míg néhány program esetében a beadás 2006-ban is, egészen a támogatási forrás rendelkezésre állásáig lehetséges.

A beérkezett pályázatok száma összesen 30 103 db, melyből 2005. december 31-ig 11 510 pályázatot fogadtak el, és összesen 562,1 milliárd forint értékű támogatást ítéltek oda, mely a hároméves keret 84%-át teszi ki. A támogatási döntéssel rendelkező pályázatokból 8943 támogatási szerződés lépett életbe, melyek összesített értéke 488,2 milliárd forint, a 3 éves keret 72,7%-a.

Az egyes programok a következőképpen alakultak.

Az Agrár- és Vidékfejlesztési Operatív Program (AVOP) keretében 2005. december 31-ig 89,5 milliárd forint értékben került sor kötelezettségvállalásra, s így a hároméves keret 84%-a lekötésre került. A kötelezettségvállalások nagy része - mintegy 81 milliárd forint értékben - már tényleges szerződést is jelent. 2005-ben ezen program keretében 18,4 milliárd forint került kifizetésre, mely összeg több mint 70%-a tényleges számla alapú kifizetésként teljesült.

A Gazdasági Versenyképesség Operatív Program (GVOP) esetében a három éves 75,7%-ára megtörtént a kötelezettségvállalás, illetve több mint 60%-ban szerződött állománnyal rendelkezik. 2005-ben a program keretében 29,1 milliárd forint került kifizetésre, így a kifizetések elérik a hároméves keret csaknem 20%-át.

A Humán Erőforrás-fejlesztési Operatív Program (HEFOP) előrehaladása a szerződéskötési folyamatot illetően a tervezetthez képest némi elmaradást mutat, amely elsősorban a szociális intézkedések valamint a 3. prioritás alá tartozó intézkedések szerződéskötésének elhúzódásával magyarázható. Bár a három éves keret több mint 80%-ra történt kötelezettségvállalás, a ténylegesen leszerződött összeg (131,1 milliárd forint) csak a keret 70%-át teszi ki. Ugyanakkor 2005 folyamán a program keretében 30,9 milliárd forint került kifizetésre. Ezen összegnek 37%-a számla alapú kifizetés, mely a tervezett számadatot némiképp meg is haladja.

A Környezetvédelem és Infrastruktúra Operatív Program (KIOP) három éves keretének több mint 95%-a lefedett kötelezettségvállalással, míg a szerződött állomány meghaladja a 89%-ot. Kifizetések 2005-ben 28,5 milliárd forint értékben történtek, ezen belül is számottevő volt a számlaalapú kifizetések növekedése.

A Regionális Operatív Program (ROP) kötelezettségvállalási lefedettsége eléri a három éves keret több mint 90%-át. A szerződéskötéssel lekötött összeg 86,6 milliárd forint, ami a teljes keret több mint 75%-át teszi ki. 2005-ben a program keretében 14,5 milliárd forint került kifizetésre, azonban ezen összeg nagyobbik hányada a kedvezményezetteknek fizetett előleg volt.

Összességében a makroszintű pénzügyi adatokat tekintve a végrehajtás kifejezetten sikeresen alakult, az elért pénzügyi mutatók az előzetes várakozásoknak megfelelőek, vagy annál jobbak. Magyarország nemzetközi szinten - a kelet-európai térség többi államához képest - is jól teljesít. Az EU-források lehívásának üteme megfelelő, forrásvesztéstől - a jelenlegi adatok alapján - 2006-ban nem kell tartani, ugyanakkor az adminisztráció általában túl hosszadalmas, a döntéshozatalhoz, a szerződéskötésekhez, és - kisebb mértékben - a kifizetésekhez szükséges idő az előirányzottnál lényegesen hosszabb.

2. A Közösségi Kezdeményezések (INTERREG, EQUAL) előirányzatai és azok teljesülése

A határmenti együttműködést támogató INTERREG programok 2005. évi eredeti kiadási előirányzata 2 259,9 volt, amely 1577,1 millió forintnak megfelelő uniós forráshoz 682,8 millió forint hazai társfinanszírozási részt biztosított. A módosított kiadási előirányzat 2 609,8 millió forint volt. A ténylegesen teljesített kiadási összeg 219,9 millió forint volt, melyből 55,4 millió forintot tett ki az uniós forrás. Az előirányzathoz eredetileg 27,8 millió forint értékben kapcsolódott céltartalék, amely nem került felhasználásra.

Az elmaradás mögött alapvetően a pályáztatási folyamat elhúzódása áll. Valamennyi program esetében jelentős hátráltató tényező volt, hogy a pályázati kiírástól kezdve a pályázatok értékeléséig szoros együttműködés szükséges a külföldi partnerekkel, továbbá a kiírásnál és az értékelésnél is egyaránt szükséges a még az Európai Unióhoz nem csatlakozott partnereknél kihelyezett EU delegációk jóváhagyása is. A pályázati kiírásokat követően a vártnál jóval magasabb számú pályázat érkezett be, amelyekhez meg kellett szervezni a közös értékeléseket mind formai, mind jogi, mind pedig szakmai szempontból. Az értékelt pályázatokat a Közös Irányító Bizottságoknak és az egyes kihelyezett EU delegációknak is jóvá kellett hagyniuk. Ez a folyamat jelentősen kitolta a szerződéskötések idejét.

Ugyanakkor 2005. utolsó negyedévére valamennyi program esetében kiválasztásra kerültek a 2005. évi kiírásokra beérkezett támogatható pályázatok, és a kötelezettségvállalásokat követően a szerződéskötések is megkezdődtek.

Az esélyegyenlőség elősegítését célzó EQUAL program megvalósítására 2005-ben - három előirányzaton - 2 307,3 millió forint állt rendelkezésre (836,1 millió forint uniós forrás és 1 471,2 millió forint hazai társfinanszírozás). A módosított kiadási előirányzat 3 035,4 millió forint volt. A ténylegesen teljesített kifizetési összeg 748,8 millió forint volt, melyből mindössze 5,2 millió forintot tett ki az uniós forrás. A programhoz kapcsolódóan 4,4 millió forint összegben került sor céltartalék felhasználására.

Az EQUAL Közösségi Kezdeményezés program keretében 2004. májusában megjelentetett pályázati felhívásra beérkezett pályázatok értékelése, a kiválasztás folyamata 2005. január elején zárult le. Az Irányító Hatóság döntése alapján az előkészítő szakasz végrehajtását a 170 pályázó partnerség több mint 700 pályázó szervezete közül 39 partnerség keretében összesen közel 180 szervezet kezdhette meg, 435,3 millió forint megítélt támogatási összeggel. Az előkészítő szakasz nyertes pályázóival a szerződéskötés folyamata 2005. július végére lezárult. Az előkészítő szakasz alapján 2005. július 1-jén az Irányító Hatóság megküldte mind a 39 Fejlesztési Partnerségnek a megerősítésről, azaz a végrehajtási szakaszba történő átléptetésről szóló levelet, majd 2005. december 31-ig 19 db végrehajtási szakaszra vonatkozó támogatási szerződés lépett hatályba összesen 4 117,8 millió forint összegben.

Ugyanakkor a tervezetthez képest a tényleges kifizetések - az előkészítő szakasz keretében 103,0 millió forint támogatás, a végrehajtási szakasz támogatási szerződései alapján 520,7 millió forint előleg került folyósításra - elmaradtak. Az elmaradás több tényező együttes hatásának - szerződéskötés folyamatát érintő jogszabályi környezetben bekövetkezett változás, az EMIR-rendszer EQUAL modul fejlesztés csúszása, hiányos volta, a rendszer készültségi állapota és a program megvalósítási üteme közötti eltérés, szűkös erőforrások, a kedvezményezettek által benyújtott igénylés minőségi problémái - tudható be.

Az EQUAL Technikai Segítségnyújtás intézkedés keretében az Irányító Hatóság 2005. évben 121,8 millió forint értékben vállalt kötelezettséget, míg kifizetésre 30,6 millió forint értékben került sor.

Az EQUAL Technikai Segítségnyújtás - Országos Foglalkoztatási Közalapítvány (OFA) támogatása előirányzat a közreműködő szervezeti feladatait ellátó Országos Foglalkozatási Közalapítványnak a program végrehajtásával kapcsolatos költségeinek fedezetéül szolgál. 2005-ben 154,9 millió forint összegben került sor támogatási szerződés megkötésére, míg a ténylegesen kifizetett támogatás 94,5 millió forint volt.

3. A Kohéziós Alap projektek előirányzatai és azok teljesülése

A 2005. évi eredeti kiadási előirányzat 43 583,3 millió forint volt, amelyből 23 533,3 millió forint volt az uniós forrás és 20 050,0 millió forint a költségvetési támogatás. A módosított kiadási előirányzat 79 527,5 millió forint volt. A 2005. évi teljesítés 44 410,6 millió forintot ért el, melyből 23 425,0 millió forintot tett ki az uniós forrás. A projektekhez kapcsolódóan 161,3 millió forint összegben került sor céltartalék felhasználására, míg projektek előkészítésére 1077,8 millió forint került kifizetésre.

Az év során lekötésre került a 2004-2006. évekre meghatározott kötelezettségvállalási keret még rendelkezésre álló része is.

A szerződéskötések tekintetében szintén eredményes évet zárt mindkét szektor. A 2005. évi szerződéskötés értéke eléri a 185 milliárd forintot, ami több mint kétszerese a 2004. évi (57,3 milliárd forint) összegnek. Ugyanakkor a leszerződött 185 milliárd forint 57%-a két projekthez (M0 Keleti szektor I. fázis és Budapesti szennyvízkezelő telep) kapcsolódik.

A szerződéskötések terén jelentkező jelentős gyorsulást egyelőre nem követte a kifizetések hasonló mértékű emelkedése. A kifizetések felgyorsításának érdekében sor került a pénzügyi folyamatok átvilágítására, amelytől jelentős javulást várható, illetve a kivitelezés felgyorsulásával párhuzamosan a kifizetések is nőni fognak.

4. A PHARE programok és az Átmeneti támogatás előirányzatai és azok teljesülése

A 2005. évi eredeti kiadási előirányzat 35 418,6 millió forint volt, amelyből 21 651,9 millió forint volt az uniós forrás és 13 766,7 millió forint a költségvetési támogatás. A módosított kiadási előirányzat 101 475,7 millió forint volt. A 2005. évi teljesítés 43 975,2 millió forintot ért el, ebből az összegből azonban 11 173,7 millió forintot tett ki a fejezetek közötti pénzeszközátadás. A ténylegesen felhasznált forrás összege 32 801,5 millió forint volt, melyből 19 068,2 millió forintot tett ki az uniós forrás.

A PHARE és az Átmeneti Támogatási programok célja 2005-ben is az intézményfejlesztés, illetve a gazdasági és szociális kohézió elősegítése volt. Az év során (novemberig) lezárultak az utolsó PHARE program, a 2003. évi Nemzeti Program szerződéskötései is (a kifizetési határidő 2006. november 30.), valamint megtörtént a 2005. évi Átmeneti Támogatás projektek kidolgozása, és az Európai Bizottsághoz történő benyújtása.

Ugyanakkor az Átmeneti Támogatás programok végrehajtásának megkezdését az eredeti tervekhez képest késleltette a programozási folyamat elhúzódása, amelynek fő oka az Európai Bizottság körülményes jóváhagyási eljárása volt. Emiatt az eredetileg tervezett februári kezdés helyett csak a nyár folyamán - a júliusi PHARE Irányítóbizottsági ülést követően - indulhatott a végrehajtás.

A tervezetthez képesti alacsonyabb teljesítés a következő okokkal magyarázható még:

- Bizonyos projektek esetében nem sikerült teljes egészében leszerződni az előirányzott összeget - alacsonyabb összegű ajánlatok beérkezése, alacsony érdeklődés, stb. miatt, így a megmaradt összegre újabb pályázatot kellett kiírni, és emiatt a kifizetések is csúsztak.

- A tervezéskor előre nem látható - technikai, szabályozási - problémák miatt bizonyos projekteknél szükség volt a tervezési dokumentum módosítására, amely miatt mind a megvalósítás kezdete, mind az azt követő kifizetések elhúzódtak.

A kifizetések eltolódása azonban egyetlen projekt esetében sem jelenti az uniós támogatások elvesztését.

5. A SAPARD program intézkedéseinek előirányzatai és azok teljesülése

A SAPARD támogatásból megvalósuló programok 2005. évi eredeti kiadási előirányzata 20 000,0 millió forint volt, amely 15 000,0 millió forintnak megfelelő SAPARD támogatáshoz 5 000,0 millió forint nemzeti társfinanszírozási részt biztosított. A módosított kiadási előirányzat 48 045,7 millió forint volt. A tényleges 2005. évi felhasználás 29 712,0 millió forint volt, melyből 21 440,4 millió forintot tett ki az uniós forrás. Az előirányzathoz eredetileg 200,0 millió forint értékben kapcsolódott céltartalék, amely nem került felhasználásra.

A kifizetések folytonosságát 2005. második féléve során folyamatosan veszélyeztette az uniós forrás átmenti hiánya. A folyamatos végrehajtás érdekében először a hazai társfinanszírozásból került sor a közösségi forrás megelőlegezésére - szeptember végéig csaknem 4,0 milliárd forint értékben -, majd a költségvetési törvény felhatalmazása alapján az egyéb fejezeti kezelésű előirányzatokról történt forrásátcsoportosítás összesen 2,6 milliárd forint értékben. Végül az államháztartási törvény rendelkezései alapján két részletben a KESZ-ről történt meg a már lejárt határidejű, de az Európai Bizottság által még nem teljesített követelés megelőlegezése csaknem 5 milliárd forint összegben. Ezen összeg visszapótlása a KESZ-re - miután az EU átutalta a SAPARD forrást - még 2005-ben megtörtént.

A fenti nehézségek azonban nem akadályozták a támogatások kifizetését. A program végrehajtása során a 2005. évben az MVH 2070 db kifizetést teljesített összesen 30 220,0 millió forint értékben, amely magába foglalja azt a 28 db kifizetést is, amelyet az EMOGA Garancia Részleg terhére finanszíroztak (a Nemzeti Vidékfejlesztési Terv előirányzatán) összesen 507,0 millió forint értékben.

Az egyes intézkedésekhez kapcsolódó kifizetések nagy szóródást mutattak. A legtöbb kifizetés a 111. Mezőgazdasági vállalkozások beruházása intézkedéshez tartozó 1111. Gépbeszerzés alintézkedésnél volt. A teljesített kifizetések több mint 40%-át - 847 tranzakciót - ezen alintézkedés kifizetései tették ki, 8,7 milliárd forint értékben. 847 tranzakciót tett ki a 1111. alintézkedésre történő kifizetés teljesítése, ami forintban vizsgálva 8 689,0 millió forint, a teljesített kifizetések közel 28,7%-át jelentette. A 111. intézkedéskeretében összesen 12 358,1 millió forint került kifizetésre, az összes kifizetés 41,6%-a. Ezzel 2005. decemberében az intézkedés SAPARD kerete kimerült és sor került a 2211/2004. évi (VIII. 27.) Korm. határozat alapján biztosított Nemzeti Vidékfejlesztési Terv forrás (28 darab projekt, 507 millió forint) felhasználására is.

Összességében elmondható, hogy a SAPARD intézkedések tervezett előirányzatai fedezetet nyújtottak a kifizetések teljesítésére, a finanszírozási nehézségek ellenére forráshiány miatt kifizetés nem lett visszatartva.

6. A Nemzeti Vidékfejlesztési Terv intézkedéseinek előirányzatai és azok teljesülése

A Nemzeti Vidékfejlesztési Terv 2005. évi eredeti kiadási előirányzata 43 728 millió forint volt, amely 34 982,4 millió forintnak megfelelő uniós támogatáshoz 8 745,6 millió forint nemzeti társfinanszírozási részt biztosított. A módosított kiadási előirányzat 54 433,2 millió forint volt. A tényleges 2005. évi felhasználás 49 681,8 millió forint volt, melyből 43 000,0 millió forintot tett ki az uniós forrás. Az előirányzathoz eredetileg 364,4 millió forint értékben kapcsolódott céltartalék, amely nem került felhasználásra.

Év közben az Európai Bizottság jóváhagyása alapján az előirányzatról pénzeszközátadással 8 006,2 millió forint átadásra került a nemzeti kiegészítő támogatás (top-up) kifizetésére.

7. A Schengen Alap előirányzatai és azok teljesülése

A 2005. évi eredeti kiadási előirányzat 16 942,7 millió forint volt, amelyből 13 473,3 millió forint volt az uniós forrás és 3 469,4 millió forint a költségvetési támogatás. A módosított kiadási előirányzat 19 773,2 millió forint volt. A 2005. évi teljesítés 3 248,9 millió forintot ért el, melyből 2 509,6 millió forintot tett ki az uniós forrás.

A Schengen Alap keretében megvalósuló intézkedések, programok célja a schengeni előírások teljesítéséhez szükséges infrastrukturális fejlesztések megvalósítása. Ennek érdekében az Európai Unió jelentős pénzügyi támogatásban részesíti a 2004-ben csatlakozó országokat, köztük Magyarországot. A Schengen Alap támogatás három éves időtartamra (2004-2006) terjed ki, és folyó áron várhatóan 42,5-43 milliárd forint pénzügyi támogatást jelent Magyarország számára, amelyet az Európai Bizottság évente, három közel egyenlő részletben biztosít.

A 2005. évi felhasználás lényegesen elmaradt a tervezettől, ami az alábbi indokokkal magyarázható:

- A végrehajtás alapjául szolgáló intézményrendszer és program rendkívül összetett jellege nagyon gondos és alapos tervezést kívánt meg, amelyben még így is időigényes feladatnak mutatkozott az egyes folyamatok kialakítása és a közbeszerzések beazonosítása.

- Annak ellenére, hogy Magyarország az előírt határidőn belül leadta a teljes 3 évre szóló programját még 2004. májusában, az Európai Bizottság csak 2004. decemberében hagyta jóvá a programot és annak egyes intézkedéseit, így a végrehajtás megtervezése is csak ekkor indulhatott meg.

A fentieknek megfelelően a végrehajtáshoz kapcsolódó közbeszerzések 2005. év felétől gyorsultak fel, számos közbeszerzési ajánlati felhívás jelent meg, a fejlesztések egy része a szerződéskötés és kifizetés stádiumába érkezett. Mindezek alapján jelenleg forrásvesztés veszélye nem fenyeget.

8. Egyéb uniós támogatások előirányzatai és azok teljesülése

Több programon a 2005. évi eredeti kiadási előirányzat összesen 4 277,8 millió forint volt, amelyből 1337,9 millió forint volt az uniós forrás és 2 939,9 millió forint a költségvetési támogatás. A módosított kiadási előirányzat 5 058,4 millió forint volt. A 2005. évi teljesítés 2 027,3 millió forintot ért el, melyből 214,9 millió forintot tett ki az uniós forrás.

XI. Törvényekben előírt beszámolási és tájékoztatási kötelezettségek

1. Költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatai körében a 2005. évi költségvetési törvényben meghatározott előirányzatok módosításáról és átcsoportosításáról 2005-ben - az Országgyűlés, a Kormány, a fejezetek és az intézmények jogkörében - a következő döntések születtek:

1.1. Országgyűlés hatáskörében

A Szülőföld Alapról szóló 2005. évi II. törvény a XVIII. Külügyminisztérium fejezeten belül az 5. fejezeti kezelésű előirányzatok cím, 34. Határon túli magyarok programjainak támogatása alcím, 4. Szülőföld Alap jogcímcsoport, 1. Működési költségvetés előirányzat-csoport, 5. Egyéb működési célú támogatások, kiadások kiadási előirányzatát - 1,0 milliárd forinttal csökkentve - 0 milliárd forintra módosította. Egyúttal a fejezet kiegészült egy új címmel (6. Alapok támogatása cím, 1. Szülőföld Alap alcím), melynek kiadási előirányzata 1,0 milliárd forint.

Ezt követően a központi költségvetés 2005. évre jóváhagyott eredeti előirányzatai a Magyar Köztársaság 2004. évi költségvetéséről és az államháztartás hároméves kereteiről szóló törvény végrehajtásáról szóló 2005. évi CXVIII. törvényben kerültek módosításra. Ennek révén a 2005. évi költségvetés kiadási főösszege 113,5 milliárd forinttal, 6 696,4 milliárd forintra növekedett, a bevételi főösszeg változatlansága mellett. Így a hiány összege is 113,5 milliárd forinttal, 813,2 milliárd forintra emelkedett. A módosítások részletezése:

- a X. Miniszterelnökség fejezet, 7. Fejezeti kezelésű előirányzatok cím, 2. Célelőirányzatok alcím, 15. Kormányzati informatikai fejlesztési kötelezettségek jogcímcsoport, 2. Felhalmozási költségvetés előirányzat-csoport, 1. Intézményi beruházások kiemelt előirányzat kiadási előirányzata 1,0 milliárd forinttal került megemelésre,

- a XX. Oktatási Minisztérium fejezet, 11. Fejezeti kezelésű előirányzatok cím, 2. Normatív finanszírozás alcím, 3. Közoktatási célú humánszolgáltatás és kiegészítő támogatás jogcímcsoport, 2. Egyházi és kisebbségi közoktatási intézmények kiegészítő támogatása jogcím, 1. Működési költségvetés előirányzat-csoport, 5. Egyéb működési célú támogatások, kiadások kiemelt előirányzat 1,0 milliárd forinttal került növelésre,

- a XXII. Pénzügyminisztérium fejezet, 32. Adósságátvállalás és tartozás-elengedés cím

- 1. A Nemzeti Autópálya Rt. adósságának átvállalása alcím kiadási előirányzata 107,9 milliárd forinttal került megemelésre, kiegészült továbbá az alábbi alcímekkel:

- 2. Külföldi követelések elengedése alcím, melynek kiadási előirányzata 29,9 millió forint,

- 3. A Budai Várgondnokság Kht. tartozásának elengedése alcím, melynek kiadási előirányzata közel 2,5 milliárd forint,

- 4. A „100 Tagú Budapest Cigányzenekar” Országos Kulturális Egyesület adótartozásának elengedése alcím, melynek kiadási előirányzata 25,9 millió forint,

- 5. A Magyar Befektetési és Kereskedelem-fejlesztési Kht. adótartozásának elengedése alcím, melynek kiadási előirányzata több mint 0,6 milliárd forint.

- a XXVI. Foglalkoztatáspolitikai és Munkaügyi Minisztérium fejezet kiegészült a 9. Alapok támogatása cím, 1. Munkaerő-piaci Alap támogatása alcím, 1. Visszatérítés a 2004. évi befizetésből jogcímcsoporttal, melynek kiadási előirányzata közel 0,4 milliárd forint.

1.2. A Kormány hatáskörében

A Kormány hatáskörű döntések eredményeként a kiadási oldalt érintően 62,6 milliárd forint összegű előirányzat-növekedés történt, a bevételi előirányzatok mintegy 0,1 milliárd forintos emelése mellett. Jelentősebb módosítások voltak:

A 2005. évi költségvetési törvény 51. §-a szerint a központi költségvetés Miniszterelnökség fejezetében az államháztartás egyensúlyi kockázatainak mérséklésére Államháztartási egyensúlyt biztosító tartalék előirányzatot kell létrehozni. Ennek forrása: a központi költségvetési szervek támogatással fedezett kiadásainak intézményi előirányzatai 1%-a, a központi költségvetés fejezeti kezelésű előirányzatok támogatással fedezett kiadásai 10%-a és az általános tartalék előirányzatából 10,0 milliárd forint. A Kormány kapott felhatalmazást arra, hogy az államháztartási tartalék képzése alól mentesítendő előirányzatokat meghatározza. A Kormány - a központi költségvetést illetően - az alábbi határozataiban foglalkozott az államháztartási tartalékképzéssel: 2046/2005. (III. 23.) Korm. határozat, 2205/2005.(X. 5.) Korm. határozat, 2242/2005. (XI. 4.) Korm. határozat, 2261/2005. (XI. 25.) Korm. határozat, 2275/2005. (XII. 9.) Korm. határozat. A 2275/2005. (XII. 9.) Korm. határozat 4. és 5. pontjai, 3. és 4. sz. mellékletei rendelkeztek a fejezetek által bejelentett előirányzatok Miniszterelnökség fejezet Államháztartási tartalékába történő átcsoportosításáról 82,5 milliárd forint összegben, valamint a fentebb már említett 10,0 milliárd forintos általános tartalékra vonatkozó megtakarítás átcsoportosításáról is. E témáról részletesebben az államháztartási tartalékról szóló fejezet számol be.

A központi költségvetés általános tartalékának eredeti előirányzata közel 52 milliárd forint volt. A 2005. évi költségvetési törvény 51.§ (1) bek. c) pontja ebből 10 milliárd forintot az államháztartási tartalék forrásaként határozott meg. A 2046/2005. (III. 23.) Korm. határozat 3. pontja további 25 milliárd forint megtakarítással számolt, amely több esetben is - a Kormány által - módosításra került. A tényleges felhasználás 2005-ben 38,5 milliárd forintot tett ki. Ezzel részletesebben az általános tartalék felhasználásáról szóló fejezet foglalkozik.

Az államháztartásról szóló törvény 38.§ (1) bekezdése szerint a céltartalékkal a Kormány rendelkezik, ha azt a költségvetési törvény másként nem szabályozza. A 2005. évi költségvetési törvény 50. § (2) bekezdése alapján a 2005. évi Különféle személyi kifizetések céltartalék fejezetekre, címekre, alcímekre, jogcím-csoportokra, jogcímekre, előirányzat-csoportokra, kiemelt előirányzatokra - felmérés alapján - történő átcsoportosítására a pénzügyminiszter kapott felhatalmazást. A 2005. évi költségvetési törvény 4. § (3) bekezdése előírta továbbá, hogy a Kormány hatáskörében és szabályozása alapján ezen előirányzat terhére támogathatók a közszolgálati média részvénytársaságok létszámcsökkentésével kapcsolatos egyszeri személyi kifizetések is. A központi költségvetés Különféle személyi kifizetések céltartaléka 2005. évi eredeti előirányzata 23,1 milliárd forint volt, az év folyamán ezt meghaladóan, 33,5 milliárd forint összegben történtek kifizetések. Erről részletesebben a céltartalékról szóló fejezet számol be.

Az állami tulajdonban lévő párnagáz tulajdonjoga átruházásának ellenértékeként a MOL Rt. által a lakossági földgáz árkompenzáció fedezetét biztosító energiagazdálkodási célelőirányzatba decemberben egy összegben 60 milliárd forint bányajáradékot fizetett be. A földgázellátásról szóló 2003. évi törvény XLII. törvényben foglaltaknak megfelelően az energiagazdálkodási célelőirányzat kiadási előirányzata ezen összeggel megemelésre került.

1.3. A fejezet és az intézmény hatáskörében

A fejezeti és intézményi hatáskörben elvégzett átcsoportosítások 2005-ben kiadási oldalon összességében 976,9 milliárd forint előirányzat-növekedést eredményeztek. A bevételeket érintő átcsoportosítások e két jogkörben 418,9 milliárd forint előirányzat-növekedéssel jártak. Ezekről a fejezeti indokolás kötetekben található részletes felvilágosítás.

2. Tartalék-előirányzatok

2.1. A központ költségvetés általános tartalékának felhasználása

A Magyar Köztársaság 2005. évi költségvetésében az Országgyűlés 51 950 millió forintban állapította meg a központi költségvetés általános tartalékának előirányzatát. Az éves költségvetési törvényben az Országgyűlés elrendelte az államháztartási egyensúlyt biztosító tartalék előirányzatának képzését (51. §). Ehhez a központi költségvetés általános tartalékának is hozzá kellett járulnia 10 000 millió forinttal. Év közben a 2046/2005. (III. 23.) Korm. határozatban pedig a Kormány úgy döntött, hogy a központi költségvetés általános tartalékának felhasználásakor további 25 000 millió forint összegű megtakarítással számol.

Annak ellenére, hogy kormányhatározattal alátámasztott előirányzat módosítás nem történt, a kormány megtakarítási szándékát figyelembe véve éves szinten összesen 35 000 millió forinttal kevesebb tartalék előirányzat állt rendelkezésre, ami 16 950 millió forint átcsoportosítását tette lehetővé.

Az Áht. 26. § (4) bekezdése lehetőséget ad arra, hogy a fejezetek részére előírt visszatérítési kötelezettség mellett lehessen a tartalékból átcsoportosítani. 2005-ben október 31-ei és november 30-ei határidővel (FVM, OM, IHM) összesen 5 600 millió forintos visszapótlással számoltunk. [2167/2005. (VIII. 2.) Korm. hat.]

Az év utolsó felében szükségessé vált a 25 000 millió forintos megtakarításból további összegeket feloldani 16 008,4 millió forint összegben. [2242/2005. (XI. 4.) Korm. határozat; 2261/2005. (XI. 25.) Korm. határozat; 2275/2005. (XII. 9.) Korm. határozat; 2298/2005. (XII. 23.) Korm. határozat]

Ezzel az államháztartási tartalékképzés és a Kormány megtakarítási szándéka miatt a 16 950 millió forintra változott felhasználható összeg 38 558,4 millió forintra nőtt.

A Kormány döntéseit követően az év végére 3 456,1 millió forint maradt az előirányzaton. A maradvány azzal is számol, hogy december végén nem lett végrehajtva a Külügyminisztérium számára jóváhagyott 50 millió forintos átcsoportosítás [2284/2005. (XII. 22.) Korm. hat.].

A Kormány megtakarításra vonatkozó előírásait, valamint a visszapótlásokat, a feloldásokat és az elmaradt kormányhatározat-végrehajtást szem előtt tartva éves szinten 64,5 millió forint a fel nem használt összeg.

Az átcsoportosításokról készített táblázat az általános indoklás mellékletei között szerepel, amely a döntéseket teljes részletezettséggel, a Kormány megtakarítási szándékát is tükrözve tartalmazza.

A jelentősebb tételeket kiemelve, a különböző jogcímeken történő felhasználás összegét és előirányzathoz viszonyított arányát a következő táblázat szemlélteti:

 

 Fejezet

  Felhasználások jogcíme

 Átcsoportosított előirányzat összegemillió forintban

 Átcsoportosítás az év közben kialakított előirányzat%-ában

 1.

 IX. HÖK

 Gyermekétkeztetés szociális célú támogatása

 1800,0

 4,7

 2.

 XI. BM

 Az írásbeli érettségi vizsga kiszivárgása miatti többletköltségek

 62,1

 0,2

 3.

 NSH

 A leégett Budapest Sportcsarnokban kárt szenvedett kereskedők kártérítése

 652,1

 1,7

 4.

 

 „Három lépés a sportban, sportoló nemzetté válás” programja

 3000,0

 7,8

 5.

 XII. FVM

 A gyapjaslepke hernyójának kártételét megelőző védekezésre

 125,0

 0,3

 6.

 

 Az agrárgazdálkodók közvetlen területalapú támogatásának kifizetése

 7000,0

 18,2

 7.

 

 Belvízvédekezésre

 480,0

 1,2

 8.

 XVI. KvVM

 Ár- és belvízvédekezésre

 3222,9

 8,4

 9.

 XVII. TF

 Délkelet-ázsiai szökőár miatti evakuációs költségek

 39,5

 0,1

 10.

 XVIII. KüM

 Külügyi segélyezés (Délkelet-Ázsia, hazai árvíz, pakisztáni földrengés)

 140,0

 0,4

 11.

 XXI. EüM

 „21 lépés a magyar egészségügy fejlesztéséért” programra

 1200,0

 3,1

 12.

 

 Madárinfluenza elleni oltóanyag beszerzésére

 700,0

 1,8

 13.

 XXIV. ICSSZEM

 A nyugdíjasok távfűtési díjtámogatása

 980,0

 2,5

 14.

 XXVI. FMM

 Közmunka

 300,0

 0,9

 16.

 

 Egyéb célokra

 18 792,3

 48,7

 

 

 Eredeti előirányzat:

 51 950,0

 

 

 

 Államháztartási tartalékképzés miatt módosított előirányzat [2275/2005. (XII. 9.) Korm. hat.]: 

 41 950,0

 

 

 

 Felhasználás összesen:

 38 493,9

 

2.2. A céltartalékok felhasználása

A költségvetési törvény 23,1 milliárd forintot biztosított a központi költségvetési szerveknél - ideértve a Magyar Tudományos Akadémiához tartozó, költségvetési rendben gazdálkodó intézményeket és a társadalombiztosítási költségvetési szerveket is - a feladatok változásával, a szervezetek korszerűsítésével, a feladatellátás ésszerűsítésével megvalósuló, kiadás- és költségvetési támogatás-megtakarítást eredményező, 2005. évben megvalósuló létszámcsökkentések személyi kifizetéseivel összefüggő egyszeri kiadások, valamint a főtisztviselők, főtisztek illetménykülönbözetének, az Európai Unió intézményeiben foglalkoztatott nemzeti szakértők meghatározott kiadásainak, a központi közigazgatási szerveknél, továbbá azok területi és helyi szerveinél a diplomás pályakezdő fiatalok munkatapasztalat-szerzése támogatására, a Prémium Évek Programról és a különleges foglalkoztatási állományról szóló törvény szerinti munkáltatói kifizetések részbeni, illetőleg teljes fedezetére.

A törvény lehetőséget adott a közszolgálati média részvénytársaságok létszámcsökkentésével, valamint a Magyar Államvasutak Részvénytársaságnak az állami feladatellátásban résztvevő üzletágainál a veszteség mérséklését eredményező létszámcsökkentéssel kapcsolatos egyszeri személyi kifizetések támogatására.

2.3. Az államháztartási tartalék képzése és felhasználása

A költségvetési törvény 51. §-a elrendelte, hogy a központi költségvetés Miniszterelnökség fejezetében, a Munkaerőpiaci Alapnál, az Egészségbiztosítási Alapnál (a továbbiakban: E. Alap) és a Nyugdíjbiztosítási Alapnál (továbbiakban: Ny. Alap) meghatározott egyes előirányzatokból az államháztartás egyensúlyi kockázatainak mérséklésére január hónapban Államháztartási egyensúlyt biztosító tartalék (a továbbiakban: államháztartási tartalék) előirányzatot kell létrehozni.

Az államháztartási tartalék forrásai:

- a központi költségvetési szervek - ideértve a társadalombiztosítási igazgatási szerveket is - támogatással fedezett kiadásainak intézményi előirányzatai 1%-a,

- a központi költségvetés fejezeti kezelésű előirányzatok támogatással fedezett kiadásai 10%-a,

- az Általános tartalék előirányzatából 10 000 millió forint,

- a Munkaerőpiaci Alap Állami Foglalkoztatási Szolgálat működése és fejlesztése cím alcímeinek kiadási előirányzatai 1%-a,

- az Egészségbiztosítási Alap Gyógyító-megelőző ellátás jogcímcsoport jogcímei kiadási előirányzatai együttes összegének 0,3%-a.

A Kormány felhatalmazást kapott arra, hogy az államháztartási tartalék képzés alá nem kerülő előirányzatokat kijelölje. A Kormány a mentesített előirányzatok körét több határozatban [2046/2005. (III. 23.) Korm. határozat, 2205/2005. (X. 5.) Korm. határozat, 2242/2005. (XI. 4.) Korm. határozat, 2261/2005. (XI. 25.) Korm. határozat, 2275/2005. (XII. 9.) Korm. határozat] tette közé. A tényleges megképzésre a 2275/2005. (XII. 9.) Korm. határozatban került sor. A Miniszterelnökség fejezetben létrehozott államháztartási tartalék 92 519,8 millió forint lett.

A létrehozott államháztartási tartalékból felhasználás nem történt.

3. A Kormány kezességvállalásai

I. A költségvetési törvény 33. §-a alapján:

1. az állami autópálya-építés és -üzemeltetés finanszírozásáról szóló 1012/2005. (II. 19.) Korm. határozat

A Kormány - a kezességvállalási díj elengedésével - egyedi készfizető kezességet vállalt a Nemzeti Autópálya Rt. 125 milliárd forint összegű hitele és annak járulékai visszafizetésére. A hitel célja a magánbefektetői forrás bevonásával épülő autópálya szakaszokra eddig kifizetett, az új konstrukcióban megtérítendő költségek egy részének átmeneti finanszírozása volt.

2. végelszámolás zökkenőmentes lebonyolítása érdekében szükséges egyedi intézkedésről szóló 1045/2005. (V. 13.) Korm. határozat

A Kormány - eltekintve a kezességvállalási díj megfizetésétől - egyedi készfizető kezességet vállalt az EKO Kft. v.a. legfeljebb 1854,6 millió forint összegű hitele tőketartozásának visszafizetésére. A hitel már a kezességvállalás előtt keletkezett, az állami kezesség vállalása a végelszámolás zökkenőmentes lebonyolítását szolgálta. A kezesség vállalásának feltétele annak igazolása volt, hogy a végelszámolás alatt lévő társaság vagyona elegendő fedezetet nyújt a hitelezők kielégítésére.

3. az autópálya-építés és -üzemeltetés finanszírozásával összefüggő további feladatokról szóló 1064/2005. (VI. 23.) Korm. határozat

A Kormány egyedi készfizető kezességet vállalt a Nemzeti Autópálya Rt. 63 milliárd forint összegű hitele és annak járulékai visszafizetésére. A hitel célja - a 1012/2005. (II. 19.) Korm. határozatban foglaltakkal azonos módon - a magánbefektetői forrás bevonásával épülő autópálya szakaszokra eddig kifizetett, az új konstrukcióban megtérítendő költségek egy részének átmeneti finanszírozása volt. A Kormány a kezességvállalási díj megfizetését elengedte.

4. a MÁV Rt. üzletvitelével kapcsolatos fizetési kötelezettségeinek teljesítéséhez szükséges legfeljebb 30 milliárd forint összegű állami kezességvállalásról szóló 1071/2005. (VII. 8.) Korm. határozat

A Kormány - a kezességvállalási díj elengedése mellett - egyedi készfizető kezességet vállalt a MÁV Rt. legfeljebb 30 milliárd forint összegű hitele és annak járulékai visszafizetésére. A hitel a társaság fizetőképességének fenntartását szolgálta.

5. a MÁV Rt. üzletviteléhez (a személyszállítás és a pályavasút működtetéséhez) szükséges 58,5 milliárd forint hosszú lejáratú forgóeszközpótló hitelhez kapcsolódó állami kezességvállalásról és a MÁV Rt. tőkemegfelelésének biztosításáról szóló 1089/2005. (IX. 9.) Korm. határozat

A Kormány - eltekintve a kezességvállalási díj megfizetésétől - egyedi készfizető kezességet vállalt a MÁV Rt. 58,5 milliárd forint összegű hitele és annak járulékai visszafizetésére. A MÁV Rt. így keletkezett adóssága a személyszállítás és a pályavasút működtetésének finanszírozását szolgáló forgóeszközpótló hitel volt.

6. a BKV Rt. működéséhez szükséges 15 milliárd forint hosszú lejáratú hitelhez és járulékaihoz kapcsolódó állami kezességvállalásról szóló 1099/2005. (IX. 28.) Korm. határozat

A Kormány egyedi készfizető kezességet vállalt a BKV Rt. 15 milliárd forint összegű hitele és annak járulékai visszafizetésére. A hitel a BKV Rt. működőképességének fenntartásához és pénzügyi egyensúlyának megteremtéséhez szükséges forrásokat egészítette ki. A Kormány a hitel összege 0,1%-ának megfelelő mértékű kezességvállalási díjat kötött ki.

7. a MÁV Zrt. személyszállítási közszolgáltatói tevékenységének és pályavasúti eszközeinek fejlesztését szolgáló hitelekhez kapcsolódó állami kezességvállalásról szóló 1113/2005. (XI. 29.) Korm. határozat

A Kormány egyedi készfizető kezességet vállalt a MÁV Rt. 88 millió euró összegű EUROFIMA-hitele és annak járulékai, valamint 20,566 milliárd forint összegű banki hitele és annak járulékai visszafizetésére. Az EUROFIMA-hitel a gördülőállomány felújítási program folytatását, a banki hitel a MÁV Rt. személyszállítási közszolgáltatói tevékenységének és pályavasúti eszközeinek fejlesztését szolgálta. A Kormány a hitelek összege 0,1%-ának megfelelő mértékű kezességvállalási díjat kötött ki.

II. A költségvetési törvény 34. §-a alapján:

1. „Káprázatos kövek”

A pénzügyminiszter - a NKÖM miniszter javaslatára - 15,5 millió euró összeghatárig kiállítási garanciát vállalt a „Káprázatos kövek” c. kiállítás Magyar Természettudományi Múzeumban történő bemutatásához, 2005. március 15-2005. július 6. közötti időtartamra.

2. „Átváltozások. A szövött kárpit tegnap és ma”

A pénzügyminiszter - a NKÖM miniszter javaslatára - 1,35 millió euró összeghatárig kiállítási garanciát vállalt az „Átváltozások. A szövött kárpit tegnap és ma” c. kiállításnak a budapesti Szépművészeti Múzeumban történő bemutatásához 2005. november 8-2006. január 22. közötti időtartamra.

3. „Tiziano és a velencei Madonna”

A pénzügyminiszter - a NKÖM miniszter javaslatára - 22 millió angol Font összeghatárig kiállítási garanciát vállalt a „Tiziano és a velencei Madonna” c. kiállításnak a budapesti Szépművészeti Múzeumban történő bemutatásához 2005. november 10.-2006. február 21. közötti időtartamra.

III. A költségvetési törvény 35. §-a alapján:

1. az Európai Beruházási Bank által Budapest Főváros Önkormányzatának a „Budapesti központi szennyvíztisztító telep és kapcsolódó létesítményei” projekt finanszírozása céljából nyújtandó hitel felvételére vonatkozó állami garancia vállalásáról szóló 1078/2005. (VII. 15.) Korm. határozat

A Kormány kezességet vállalt a Főváros által az Európai Beruházási Banktól felvételre kerülő 100 millió euró összegű hitel visszafizetésére. A kölcsön a „Budapesti központi szennyvíztisztító telep és kapcsolódó létesítményei” projekt részbeni finanszírozását szolgálja. A Kormány a hitel összege 0,5%-ának megfelelő mértékű kezességvállalási díjat kötött ki.

2. az Európai Beruházási Bank által Budapest Főváros Önkormányzatának a budapesti 4-es - Budapest Kelenföldi pályaudvar - Bosnyák tér közötti - metróvonal finanszírozása céljából nyújtandó hitel felvételére vonatkozó állami garancia vállalásáról szóló 1077/2005. (VII. 15.) Korm. határozat

A Kormány kezességet vállal a Főváros által az Európai Beruházási banktól felvételre kerülő 184 millió euró összegű hitel visszafizetésére. A kölcsön a budapesti 4-es metró finanszírozását szolgálja. A Kormány a hitel összege 0,5%-ának megfelelő mértékű kezességvállalási díjat kötött ki.

IV. A költségvetési törvény 36. §-ának (1) bekezdése alapján:

A 2005. évben az MFB Rt. részére a Kormány 700 milliárd forint forrásbevonást hagyott jóvá. A ténylegesen megkötött, éven túli lejáratú hitelfelvétel 685 millió euró volt. Kötvénykibocsátásra nem került sor.

V. A költségvetési törvény 36. §-ának (2) bekezdése alapján:

1. az állami autópálya-építés és -üzemeltetés finanszírozásáról szóló 1012/2005. (II. 19.) Korm. határozat

A magánbefektetői forrás bevonásával épülő autópálya szakaszokra eddig kifizetett és az új konstrukcióban megtérítendő költségek egy részének átmeneti finanszírozására a Kormány határozata alapján az MFB Rt. kezességet vállalt az NA Rt. 158 milliárd forint összegű kereskedelmi banki hitelfelvételéhez.

2. a Jövő Háza programnak otthont adó épületegyüttes felújításának finanszírozásáról szóló 2061/2005. (IV. 22.) Korm. határozat

A Kormány a Jövő Háza program megvalósulását szolgáló ingatlan felújítások finanszírozásához a Kisrókus 2000 Kft. által az MFB Rt-től felvételre kerülő 1,2 milliárd forint összegű bankhitelhez az állam kezességet vállalt.

3. a Tokaj-hegyalján 2005. év május 4-én, valamint a Mátra északi térségében 2005. év április 18-a és 20-a között lehullott nagy mennyiségű csapadék miatt keletkezett károk enyhítéséről szóló 1050/2005. (V. 21.) Korm. határozat

A Pásztó, Mád, Szegilong és Szegi településekre lehullott eső miatt keletkezett károk enyhítésére az MFB Rt. által nyújtott 200 millió forint összegű hitelhez az állam kezességet vállalt.

4. a „Sikeres Magyarországért” Önkormányzati Infrastruktúrafejlesztési Hitelprogram hitelkeretének bővítéséről, valamint a Magyar Fejlesztési Bank Rt. működésével összefüggő további intézkedésekről szóló 1095/2005. (IX. 22.) Korm. határozat

Az Alföldi Tej Értékesítő és Beszerző Kft. részére a Parmalat Hungária Rt. „f. a.” eszközeinek megvásárlásához és az azzal összefüggő logisztikai fejlesztésekhez az MFB Rt. által nyújtott 4,1 milliárd forint összegű hitelhez az állam kezességet vállalt.

VI. A költségvetési törvény 36. §-ának (3) bekezdése alapján:

1. a „Sikeres Magyarországért” Hitelprogramok meghirdetéséről és a fejlesztési tőkefinanszírozási eszközök kiszélesítéséről szóló 1041/2005. (V. 5.) Korm. határozat

A Kormány az MFB Rt. által - amerikai dollárban, euróban vagy svájci frankban vagy forintban meghatározott - éven túli lejáratú hitelfeltételekhez és kötvénykibocsátásokhoz kapcsolódóan árfolyam-garanciát vállalt a korábbi években meghirdetett, a kis és középvállalkozásokat segítő programok „Sikeres Magyarországért Vállalkozásfejlesztési Hitelprogram” néven összevont program finanszírozására 310 milliárd forint mértékig. Az összevont programokból korábbi vállalás 165 milliárd forint, míg új vállalás 145 milliárd forint [2288/2004. (XI. 17.) Korm. határozat hitel- és árfolyamgarancia keretének bővítése].

2. a Diákhitel Központ Rt. finanszírozásáról szóló 2085/2005. (V. 9.) Korm. határozat

A Kormány az MFB Rt. által - amerikai dollárban, euróban vagy svájci frankban vagy forintban meghatározott - éven túli lejáratú hitelfeltételekhez és kötvénykibocsátásokhoz kapcsolódóan árfolyam-garanciát vállalt 37 milliárd forint mértékig a Diákhitel Központ Rt. refinanszírozása céljából a hallgatói hitelrendszer finanszírozása érdekében.

3. a „Sikeres Magyarországért” Önkormányzati Infrastruktúrafejlesztési Hitelprogram hitelkeretének bővítéséről szóló 1095/2005. (IX. 22.) Korm. határozat

A Kormány az MFB Rt. által - amerikai dollárban, euróban vagy svájci frankban vagy forintban meghatározott - éven túli lejáratú hitelfeltételekhez és kötvénykibocsátásokhoz kapcsolódóan árfolyam-garanciát vállalt a korábbi években meghirdetett, „Sikeres Magyarországért” Önkormányzati Infrastruktúrafejlesztési Hitelprogram finanszírozására 80 milliárd forint mértékig. Az új vállalás további plusz 55 milliárd forint (összesen 135 milliárd forint) árfolyamgarancia nyújtását teszi lehetővé [2288/2004. (XI. 17.) Korm. határozat hitel- és árfolyamgarancia keretének bővítése].

4. a „Sikeres Magyarországért” Bérlakás Hitelprogram meghirdetéséről szóló 1124/2005. (XII. 20.) Korm. határozat

A Kormány az MFB Rt. által - amerikai dollárban, euróban vagy svájci frankban vagy forintban meghatározott - éven túli lejáratú hitelfeltételekhez és kötvénykibocsátásokhoz kapcsolódóan árfolyam-garanciát vállalt 60 milliárd forint mértékig a Bérlakás Hitelprogram finanszírozásához.

4. Az Infrastruktúra-fejlesztési Tőkealap Számla alakulása

A Magyar Köztársaság 2004. évi költségvetéséről szóló 2003. évi CXVI. törvény államháztartás három éves keretét taglaló részének 4. § (3) bekezdése alapján a Kormánynak nyilvánosságra kell hoznia az Infrastruktúra-fejlesztési Tőkealap Számla (a továbbiakban: Számla) képződését és költségvetési előirányzatonkénti felhasználását. A Számla kivonatát minden hónapban az államháztartás helyzetét bemutató pénzügyminisztériumi monitoring jelentés tartalmazta. A Számla egyenlege december végén 51,8 milliárd forintos kiadási többletet mutatott. A 2005. december végi záró állományt bemutató számlakivonatot az általános indokolás melléklete tartalmazza.

XII. Az állami vagyon kezelése

1. Az ÁPV Rt. 2005. évi tevékenysége

A 2005. év a hároméves privatizációs program utolsó teljes éve. A kormány 2002 végén fogadta el a középtávú privatizációs és vagyonkezelési koncepciót, melyben elkötelezte magát a privatizációs folyamat felgyorsítása és lezárása, valamint az üzleti típusú - EU-konform vagyonkezelési gyakorlat megteremtése mellett.

A koncepcióban meghatározott program végrehajtása kapcsán a következőket lehet kiemelni:

- 2003-2005. években az ÁPV Zrt. 934,7 milliárd forint bevételt ért el üzletrészek, részesedések és ingatlanok privatizációja során (a Richter Rt. átváltható kötvénykibocsátással és a Budapest Airport Zrt. privatizációjának közvetlenül a KVI részére megfizetett bevétellel együtt).

- A privatizációs koncepcióban meghatározott nagy tranzakciók [2003. évben a Postabank Rt., 2004. évben a Richter Gedeon Rt. kötvénykibocsátása, MOL Rt. (10,91%), az agrártársaságok, a Dunaferr Rt., 2005. évben a Budapest Airport Zrt. (75%-1), az Antenna Hungária Rt. (73%), Hungexpo Rt. (82%)] a vételár, illetve a vevő által vállalt egyéb kötelezettségek vonatkozásában sikeresnek minősíthetők.

- A privatizációs szervezet javította a privatizációs tranzakciók átláthatóságát, a versenyeztetés előtérbe helyezését.

- Az ÁPV Zrt. a vagyonkezelési elveit az üzleti alapra helyezett állami vagyonkezelésre, az EU előírásokkal való konformitás megteremtésére, a nemzetközi ajánlások szerinti modern vállalatirányítási elvek érvényesítésére alapozva alakította ki.

- Az alkalmazott vagyonkezelési módszerek hatására a hozzárendelt vagyon társaságainak tőkehatékonysága (ROE) a 2002. évi -10,1%-ról 2005. évre +6,6%-ra növekedett. Az ÁPV Zrt. három év alatt összesen 85,6 milliárd forint osztalékot vont el a nyereségesen gazdálkodó társaságoktól (a Postabank Rt. privatizációs elszámolás hatása nélkül).

Az ÁPV Zrt. összesen 560,7 milliárd forint állami bevétel realizálásában vett részt. Ebből 154,9 milliárd forint az ÁPV Zrt-nél elszámolt bevétel, amely tartalmazza a Budapest Airport Rt. részvényeiért kapott 59,7 milliárd forintot. A fennmaradó rész a Budapest Airport Rt. számára értékesített vagyonkezelői jog (387,2 milliárd forint), valamint ingatlanok és ingóságok (14,9 milliárd forint nettó érték + 3,7 milliárd forint áfa) ellenértéke, amely közvetlenül a KVI-hez folyt be.

A 2005. évi előzetes adatok alapján 59,6 milliárd forintos ÁPV Zrt. tulajdonrészre jutó adózás előtti eredményt realizálnak, amely a tervezett értéket (52,0 milliárd forint) és az előző évi tényadatot (56,0 milliárd forint) is meghaladja. Az ÁPV Zrt. 2005. évben jelentős összegű osztalékot és osztalékelőleget szedett be az eredményesen működő társaságaitól. Az értékesítések miatt szűkülő portfolióval mindezek eléréséhez a megmaradt társaságok eredményességének javulására volt szükség. Az ÁPV Zrt. (ezáltal a költségvetés) 28,4 milliárd forint bevételhez jutott osztalék és osztalékelőleg jogcímen.

A privatizációs törvény 2005. évi módosításai és a privatizáció az ÁPV Zrt. portfoliójában lényeges változást eredményezett: A korábbi időszakokban tapasztalt privatizálható vagyon túlsúlya megváltozott. A működő gazdasági társaságokban lévő vagyon 69,5%-a tartós állami tulajdonban lévő részesedés. Darabszámában még mindig jelentős (92 db) privatizálható vagyon nyilvántartási értéken már csupán 30,5%-os szeletet jelent az ÁPV Zrt. hozzárendelt vagyonában.

Az ÁPV Zrt. kötelezettségeit, és az állam vagyonával kapcsolatos rendelkezéseket a költségvetési törvény 5. §-a és 13. számú melléklete tartalmazta.

Az ÁPV Zrt-re vonatkozó rendelkezések év közben módosultak. A 2005. évi CXVIII. törvényben foglalt módosítás szerint az ÁPV Zrt. hozzárendelt vagyona záró pénzkészletének lehetséges maximuma 10 milliárd forintról 35 milliárd forintra növekedett. A társaság bevételei jellemzően az év elején alacsonyak, így az év eleji - esetleg első félévi - likviditást a záró pénzkészlet biztosítja. A 2005. év végi záró pénzkészlet növelése a 2006-ra tervezett bevételi és kiadási ütemezés eltérése miatt vált szükségessé. A pénzügyminiszter e záró pénzkészletet 35 milliárd forint összegben határozta meg.

A költségvetési törvény 5. §-ának (7) bekezdése alapján a privatizációért felelős miniszter jóváhagyásával az ÁPV Zrt. a kormányzati szektor hiányát érintő kiadáscsoporton belüli előirányzatok között átcsoportosítást hajtott végre.

Az ÁPV Zrt. kiadási előirányzatainak összegét, módosulását és teljesülését e törvény 15. számú melléklete tartalmazza.

A 2005. évi költségvetési törvény 5. §-ának (1) bekezdése előírta az ÁPV Zrt-nek, hogy a hozzárendelt vagyon bevételeinek és kiadásainak különbözetét fizesse be a központi költségvetésbe. 2005-ben a társaság a hozzárendelt vagyon bevételeit teljes mértékben felhasználta a költségvetési törvény szerinti kiadásainak teljesítésére, valamint a záró pénzkészlet képzésére, így ilyen befizetést nem teljesített.

A 2005. évi költségvetési törvény 5. §-ának (10) bekezdése szerint az ÁPV Zrt-nek a hozzárendelt vagyonába tartozó társaságoktól származó osztalékbevételeit be kellett fizetnie a központi költségvetésbe. A társaság az előírásnak megfelelően a 28,4 milliárd forint összegű bevételt átutalta a központi költségvetésbe.

Az ÁPV Rt. hozzárendelt vagyonából származó bevétel

Az ÁPV Zrt. 2005. évben - kizárólag a hozzá befolyt bevételt tekintve - 154,9 milliárd forintot ért el, amelynek 80%-a privatizációs tranzakciókból, 18%-a osztalékból származik. A bevételek főbb tételei az alábbiak:

 

 

 

 millió forintban

 

 Üzleti terv

 Módosított üzleti terv

 teljesítés

 Értékesítési bevételek készpénzben

 279 091

 127 444

 124 400

 Értékesítési bevételek kárpótlási jegyben

 1 500

 500

 38

 Értékesítés összesen

 280 591

 127 944

 124 438

 Vagyonhasznosítás bevételei

 131

 218

 258

 Kapott osztalék, részesedés

 17 934

 18 053

 28 373

 Egyéb bevételek

 1 462

 1 678

 1 795

 Bevételek összesen

 300 118

 147 893

 154 864

2005-ben a privatizációs szervezet több nagy - a közfigyelem középpontjában lévő - tranzakciót bonyolított le. A megvalósult jelentősebb (készpénzes) értékesítések a következők voltak:

 

 milliárd forintban

 Budapest Airport Zrt.

 59,7

 Antenna Hungária Rt.

 46,0

 Hungexpo Rt.

 8,3

 Nemzeti Tankönyvkiadó Rt.

 3,3

 Ingatlan, ingóság értékesítések

 2,9

 Egyéb

 4,2

 Értékesítések összesen

 124,4

A társaság eredetileg több nagyobb értékesítési ügylettel számolt (MOL Rt., FHB Rt.), amelyek elmaradása már év közben kiderült.

A módosított tervben is szereplő privatizációk közül elmaradt többek között egyes agrártársaságok, a Vértesi Erőmű Zrt., a Mecsekérc Zrt., Hollóházi Porcelánmanufaktúra Zrt. értékesítése.

A társaságoktól való osztalék-elvonás mértékét az ÁPV Zrt. egyedi mérlegelés alapján, az egyes társaságok gazdasági helyzetét és fejlesztési terveit figyelembe véve határozta meg. Az ÁPV Zrt. 2005. évi osztalékbevétele az alábbiakból tevődött össze:

 

 millió forintban

 2004. évi osztalék

 16 804

 Antenna Hungária Rt.

 4 026

 Budapest Airport Rt.

 4 000

 Richter Gedeon Rt.

 2 330

 MOL Rt.

 2 142

 MVM Rt.

 1 995

 Autóbusz-Invest Kft.

 740

 FHB Rt.

 702

 Tiszavíz Erőmű Rt.

 450

 Egyéb

 419

 2005. évi osztalékelőleg

 11 568

 Budapest Airport Rt.

 10 068

 Szerencsejáték Rt.

 1 500

 Mindösszesen

 28 373

Az ÁPV Rt. hozzárendelt vagyonával kapcsolatos kiadásai

A hozzárendelt vagyonból származó bevételek felhasználását az Országgyűlés hagyta jóvá a költségvetési törvény mellékleteként. E kiadásokról a kormányzati szektor hiányára gyakorolt hatásuk szerint csoportosítva rendelkezett a törvény.

A hozzárendelt vagyon kiadásai közül a kormányzati szektor hiányát érintő kifizetések mértéke együttesen 52,5 milliárd forintot tett ki (a kormányzati szektor hiányát az ESA’ 95 módszertana szerint a privatizációs tartalék kiadásai is növelik, ezekről összegszerűen azonban a költségvetési törvény nem rendelkezik.)

A kormányzati szektor hiányát érintő kifizetések kisebb részét (13,5 milliárd forintot) fordította az ÁPV Zrt. a privatizációs törvényben megjelölt kiadásokra. Ide tartoznak az értékesítésekhez kapcsolódó költségek, a vagyonkezelés kiadásai, a hozzárendelt vagyonba tartozó társaságok támogatása, reorganizációja, egyes vagyonelemek vásárlása és az ÁPV Rt. működési költségei.

A privatizáció előkészítése kapcsolatos kifizetések 2,9 milliárd forintos összege tartalmazta a 2004-ben, a Richter Rt. értékesítési konstrukciójához kapcsolódóan kibocsátott kötvények 1,6 milliárd forintos kamatát is. A kifejezetten az értékesítés előkészítéséhez kapcsolódó tanácsadói díjak költsége 1,3 milliárd forintot tett ki. A 2005. évi 124,4 milliárd forint összegű értékesítési bevételeknek kb. 1%-át tették ki az értékesítésekkel összefüggő költségek. A 2005. évi költségvetési törvény 5. §-ának (6) bekezdése lehetőséget adott a privatizációért felelős miniszter jóváhagyásával ezen előirányzat 1 milliárd forinttal történő túllépésére. Az előirányzat túllépésére nem került sor, sőt az eredetileg tervezett privatizációk elmaradása miatt az előirányzatnak csak 35%-át használta fel az ÁPV Zrt.

A vagyonkezelés közel 3 milliárd forintos költségét alapvetően a korábbi években a Honvédelmi Minisztériumtól átvett ingatlanok és ingóságokra fordított összegek tették ki.

Az ÁPV Zrt. hozzárendelt vagyonába tartozó társaságok támogatásai (0,7 milliárd forint) az erdőgazdasági társaságok közmunka programjait, illetve a természeti károk helyreállítását szolgálták.

Az ÁPV Zrt. működési költségeire közel 5,9 milliárd forintot használt fel a hozzárendelt vagyon bevételeiből. E kiadás eredeti előirányzata 5 milliárd forint volt, a 2005. évi költségvetési törvény 5. §-ának (7) bekezdésében foglalt felhatalmazás alapján miniszteri engedéllyel az ÁPV Rt. átcsoportosítással növelte meg ezt az összeget.

A kormányzati szektor hiányát növelő reorganizációs célú kifizetések előirányzata szintén az említett átcsoportosítási lehetőség alapján lett magasabb a tervezettnél. Ezen előirányzatot zömében tulajdonosi kölcsönök (pl. Nemzeti Lóverseny Kft., Hollóházi Porcelán Zrt.) nyújtására használta fel az ÁPV Zrt.

A kormányzati szektor hiányát növelő kiadások nagyobb része (39 milliárd forint) más jogszabályi, illetve kormány döntéseken alapuló kifizetésekből adódott. Itt jelennek meg az - évente rendszeresen fizetett - környezetvédelmi, kárelhárítási projektek költségei.

Ide tartozik a költségvetési törvény előírása alapján a központi költségvetésnek fizetett osztalékok elszámolása is. A költségvetési törvény 5. §-ának (10) bekezdése az ÁPV Rt. által a hozzárendelt vagyonba tartozó társaságoktól elvont osztalék összegével megegyező mértékben határozta meg az ÁPV Rt. osztalék fizetési kötelezettségét. A 28,4 milliárd forint összegű befizetés 11,4 milliárd forinttal haladja meg a tervezettet, alapvetően a Budapest Airport Zrt-től (a privatizációs szerződés alapján) elvont osztalék-előleg miatt. Az említett törvényi felhatalmazás szerint tehát az ÁPV Rt. az osztalék fizetési előirányzatát túlléphette.

A kormányzati szektor hiányát nem érintő kifizetések (92,8 milliárd forint) jelentették az ÁPV Rt. 2004. évi kiadásainak nagyobb hányadát.

Ezek a reorganizációs célú kifizetések (6,8 milliárd forint) a fent említettekkel szemben azért nem növelik a kormányzati szektor hiányát, mivel az itt elszámolt tulajdonosi kölcsönök (pl. Agrárgazdasági Vagyonkezelő Kft.) kapcsán lehet azok visszatérülésével, illetve a tőkejuttatások (erdőgazdasági társaságok) megtérülésével számolni.

Az üzleti célú befektetések olyan tőkeemeléseket foglalnak magukban, amelyeket a hozzárendelt vagyonba tartozó, nem veszteséges társaságok kaptak, azaz a kiadások nem csökkentették a hozzárendelt vagyon értékét. A 11,6 milliárd forint összegű kiadásból az ÁPV Rt. az erdészeti, illetve a Volán-társaságoknál hajtott végre fejlesztési céllal tőkeemelést.

A vagyontárgyak vásárlására fordított 22 milliárd forint a szövetkezeti üzletrészek felvásárlását végző Üzletrészhasznosító Kft. és CASA Kft. vételárának második részletét (12 milliárd forint), valamint az MFB-től vásárolt más vagyonelemek vételárát tartalmazza.

A privatizációs tartalék feltöltése a kormányzati szektor elszámolásaiban finanszírozási (nem hiányt érintő) kiadásoknak minősülnek. (Az ESA ’95 módszertana szerinti hiányt a tartalék forrásainak felhasználása növeli.) A tartalék feltöltését szolgáló kiadások tartalmát jelentő információkat a privatizációs tartalék bevételeiről szóló következő pont tartalmazza.

A kárpótlási jegyek bevonása kapcsán elszámolt kiadás mértéke megegyezik az elszámolt bevételek mértékével.

A privatizációs tartalék bevételei és kiadásai

Az ÁPV Rt. a privatizációval és egyéb tevékenységeivel összefüggő, jövőbeni kötelezettségeinek teljesítéséhez privatizációs tartalékot köteles képezni. A tartalék felhasználásának jogcímeit a mindenkori költségvetési törvény szabályozza.

A privatizációs tartalék nyitó egyenlege 51 milliárd forint volt, amely készpénzben állt rendelkezésre. A költségvetési törvény melléklete alapján 52,3 milliárd forinttal tölthette fel az ÁPV Rt. a tartalékot. Ezen túl a törvény 5. §-ának (5) bekezdése alapján a privatizációs tartalék felhasználásával összefüggő visszatérüléseket a tartalék feltöltésére lehet fordítani. A korábbiakban a tartalékból kifizetett összegekből közel 79 millió forintot fizettek vissza az ÁPV Rt-nek, amely összeg az említett felhatalmazás szerint a privatizációs tartalék készpénzállományát növelte.

A privatizációs tartalék kiadásai az alábbiak voltak:

 

 millió forintban

 Jótállással, szavatossággal kapcsolatos kifizetések

 12,3

 Kezességvállalásból, átvállalt tartozásokból eredő kifizetések

 0,0

 Konszern felelősség alapján történő kifizetés

 142,5

 Elvont vagyontárgyak után beálló kezesi felelősség rendezése

 70,3

 Szerződéses kapcsolaton alapuló tartozások kiegyenlítése

 0,0

 Belterületi föld ellenértéke alapján a helyi önkormányzatokat megillető kifizetések

 480,1

 Privatizációs Ellenérték Hányad

 767,1

 A villamosipari dolgozókkal kötött megállapodás teljesítésének fedezete

 756,5

 Kárpótlási jegyek életjáradékra váltása

 2 997,8

 A „reverzális levelek” alapján történő kifizetések

 0,0

 Gázközművekkel kapcsolatos önkormányzati igények rendezése

 0,0

 A tartalékkal kapcsolatos ráfordítások

 247,5

 Tartalék felhasználás összesen

 5 474,1

Az ÁPV Rt. hozzárendelt vagyonának állományát és változását az általános indokolás mellékletét képező tájékoztató táblák mutatják be.

Ugyancsak a tájékoztató táblák adnak tájékoztatást az ÁPV Rt. hozzárendelt vagyonába tartozó társaságok 2005. évi eredményeiről.

2. A Kincstári Vagyoni Igazgatóság 2005. évi vagyonkezelési tevékenysége

A Kincstári Vagyoni Igazgatóság (KVI) kezelésében lévő kincstári vagyon hasznosítását és kezelését érintően az alábbi bevételek és kiadások merültek fel:

A KVI kincstári vagyongazdálkodással kapcsolatos bevételei

 

 

 

 millió forintban

 Megnevezés

 Eredeti előirányzat

 Módosított előirányzat

 Teljesítés

 Támogatás

 792,1

 792,1

 792,1

 Saját működési bevételek

 840,0

 2 278,2

 2 352,4

 Visszaforgatott hasznosítási bevétel

 3 200,0

 3 200,0

 3 060,1

 Egyéb működési célú átvett pénzeszköz

 - 

 0,7

 11,1

 Felhalmozási bevételek

 - 

 608,4

 824,0

 Támogatási kölcsönök visszatérülése

 - 

 - 

 11,0

 Előző évi előirányzat-maradvány

 - 

 2 080,3

 2 080,3

 Összesen

 4 832,1

 8 959,7

 9 131,0

A működési bevétel két fő összetevőből áll, egyrészt az ún. saját működési bevételből, amely a bérleti, vagyonkezelési díjakat, a továbbszámlázási és az általános forgalmi adó bevételeket tartalmazza, másrészt az ún. visszaforgatható értékesítési bevételből. A visszaforgatható bevétel a költségvetési törvény 8. §-a alapján a KVI vagyonkezelésében lévő kincstári vagyon értékesítéséből származó bevételek felhasználását jelenti.

A saját működési bevételek teljesítése év közben a terv szerint alakult, a többlet, döntően az általános forgalmi adó visszaigénylésekből ered.

A felhalmozási bevételek között az elhasználódott, gazdaságtalan üzemeltetésű gépjárművek értékesítéséből származó bevételek kerültek elszámolásra.

A kincstári vagyon értékesítéséből és hasznosításából származó 2005. évi bevételek a következők:

 

 millió forintban

 - Ingatlanértékesítési bevétel 

 4 608,0

 Ebből: a) általános ingatlan értékesítési bevétel b) volt szovjet lakásértékesítési bevétel c) hagyatéki ingatlan értékesítési bevétel d) műemlék értékesítési bevétel

  4 184,6 46,4 305,7 71,2

 - Ingóságértékesítési bevételek

 39,9

 Ebből: a) általános ingóság értékesítési bevétel b) hagyatéki ingóság értékesítési bevétel

  25,0 14,9

 - Részvények, üzletrészek, kötvények értékesítéséből származó bevételek

 1,0

 - Egyéb bevételek

 402 419,5

 Ebből: a) hagyatéki egyéb bevételek (készpénz hagyaték, betétkönyvek, stb.) b) használati, szolgalmi jog c) tárgyi eszköz adásvételi szerződésből származó d) egyéb e) BA vagyonkezelői jog gyakorlásának ellenértéke

  278,2 18,9 14 911,5 6,9 387 204,0

 Összesen:

 407 068,5

A 2005. évben befolyt bevétel, valamint a 2005. évi nyitó állomány felhasználása a következők szerint alakult:

 

 millió forint

 Központi költségvetésnek elszámolt bevételek

 400 077,8

 Szocpol. támogatás bef. állami költségvetésbe

 228,4

 Egészségügyi Minisztériumnak átutalt bevétel

 2 300,0

 Önkormányzatoknak elszámolt összeg

 23,0

 Költségvetési törvény 8. §-a alapján előirányzatosított

 3 060,1

 Állami örökségből történő visszafizetés

 22,0

 Elszámolás alatt

 1 430,3

 Mindösszesen

 407 141,6

A költségvetési törvény 8. §-a 3 200 millió forint kincstári vagyon értékesítéséből származó bevétel felhasználására adott lehetőséget a KVI törvényben meghatározott állami feladataira. Az értékesítési bevételek alacsony teljesülése miatt a teljes összeg visszaforgatására nem volt mód, a ténylegesen visszaforgatott összeg 3 060,1 millió forint.

A KVI kincstári vagyongazdálkodással kapcsolatos kiadásai

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Dologi kiadások 

 3498,8

 3788,6

 3490,8

 Egyéb működési célú kiadások, támogatás

 255,0

 293,5

 293,5

 Intézményi beruházási kiadások 

 175,0

 3463,8

 3141,2

 Felújítás

 830,0

 869,0

 525,4

 Egyéb felhalmozási célú kiadások 

 73,3

 212,2

 181,1

 Központi beruházási kiadások

 - 

 332,6

 330,5

 Összesen

 4832,1

 8959,7

 7962,5

A KVI állami feladatai ellátásához kapcsolódó fenti kiadásai a következő, lényegesebb elemeket tartalmazzák:

Dologi kiadások:

- a kezelt ingatlanállomány üzemeltetése, közüzemi díjak (358,2 millió forint)

- karbantartás, fenntartás, műszaki tervezés, környezeti kárelhárítás, veszélyforrás-elhárítás, tűzszerészeti- és vegyi mentesítési munkák, közbeszerzési pályáztatások, régészeti kutatások stb. (194,1 millió forint)

- őrzési kiadások (733,4 millió forint)

- értékbecslési, pályáztatási, ingatlan-dokumentációs és szakértői díjak (409,9 millió forint)

- vagyonbiztosítás, vesztes perek kiadásai, előirányzat-maradványt terhelő és a bevételek meghatározott köre utáni befizetési kötelezettség (636,3 millió forint)

- általános forgalmi adó befizetések (1.158,6 millió forint)

Intézményi beruházási kiadások,

- a tartósan állami tulajdonban tartandó műemlékek bérleti és tulajdonjogának megszerzése (63,5 millió forint)

- informatikai beruházás folytatása (132,6 millió forint)

- ingatlanvásárlással kapcsolatos kiadások (2.956,8 millió forint)

Felújítási kiadások:

- műemlék helyreállítás, felújítás

Egyéb felhalmozási kiadások:

- vagyonkezelőknek ingatlan-felújításhoz, fejlesztéshez nyújtott támogatás

- a KVI vagyonkezelésében lévő ingatlanok közműfejlesztési hozzájárulása

- ingatlanok erdő művelési ágból való kivonása, és csereerdő telepítésére vonatkozó megállapodáshoz kapcsolódó pénzeszköz-átadás

Állami vagyonkezelési beruházások:

- a kincstári vagyonkataszter bővítése (informatikai fejlesztés)

- műemlék-helyreállítást célzó beruházási program

- E célokra 2005-ben eredeti előirányzat nem állt rendelkezésre, a felhasználás az áthúzódó kötelezettségek teljesítéséből származik. A műemlékek felújítása a 2004. évi pénzmaradvány felhasználásával történt.

Egyéb ingatlanfejlesztési feladatok:

- a Széchenyi-terv ún. várprogramján elnyert támogatáshoz önerő biztosítása.

3. A központi költségvetési fejezetek 2005. évi vagyonkezelési tevékenysége

A központi költségvetési szervek éves beszámolási kötelezettségük keretében készített mérlegének együttes főösszege 2005. év végén 5 365,5 milliárd forinttal magasabb az előző évinél. E növekményből 5 008,0 milliárd forintot tett ki az országos közutak és a hozzájuk tartozó földrészlet értékének nyilvántartásba és vagyonkezelésbe vétele. A 2005. december 31-i mérleg főösszege a 2004. év végi állományhoz viszonyítva 110,0%-ra nőtt, amit a kimutatott útvagyon ezen felül további 140,4%-kal növelt. Így együttesen az eszközök és forrásaik is 250,6%-os emelkedést mutatnak.

Az Útgazdálkodási és Koordinációs Igazgatóság vagyonkezelésébe adott országos közúthálózat értéke természeténél fogva az összesített vagyonmérlegben a befektetett eszközök között, az ingatlanok értékét növeli. Tekintve, hogy az előző év állományában ez a tétel nem szerepelt, az adatok összehasonlíthatósága érdekében - és a változást meghatározó súlya miatt - hatását külön is kimutatjuk.

A befektetett eszközök értéke útvagyonnal együtt 185,5%-kal, anélkül pedig 3,6%-kal (5 008,0 + 99,9 milliárd forinttal), a forgóeszközök értéke 31,9%-kal (257,6 milliárd forinttal) emelkedett.

A hosszabb távon rendelkezésre álló (befektetett) eszközök

- E csoporton belül legnagyobb súllyal szerepel a tárgyi eszközök értéke, mely összesen 5 163,8 milliárd forinttal magasabb az előző évi értéknél. Ezen belül is az ingatlanok 5 093,9 milliárd forinttal, a gépek, berendezések értéke 0,2 milliárd forinttal nőtt, a járművek értéke 0,1 milliárd forinttal csökkent. E három tétel mérleg szerinti együttes állománya 2005. december 31-én 6 952,7 milliárd forint, az újonnan nyilvántartásba vett útvagyon nélkül 1 944,7 milliárd forint, s ez 4,6%-kal haladja meg az előző évi állomány értékét.

- Az immateriális javak (pl. vagyoni értékű jogok, szellemi termékek, szoftverek) értéke 33,6%-kal emelkedett, az előző évi mindössze 3,0%-os emelkedéssel szemben.

- A tartósan befektetett pénzügyi eszközök (tartós hitelviszonyt, részesedést megtestesítő értékpapírok, tartósan adott kölcsönök) értéke összességében 12,5%-kal (60,8 milliárd forinttal) csökkent. Míg a 2004. évben a tulajdonosi részesedések értéke több mint kétszeresére emelkedett, a 2005. évben 18%-kal csökkent. A tartósan adott kölcsönök állománya csekély mértékben (1,5%-kal) tovább csökkent.

A forgóeszközök változásának összetevői

- a készletek (anyagok, áruk) értéke lényegesen nem változott (2,6%-kal nőtt);

- a költségvetési szervek nyilvántartott rövidlejáratú követelése 2005. évben ismét nagy mértékben - 126,1 milliárd forintról 353,2 milliárd forintra - összesen majdnem háromszorosára nőtt;

- a rövidlejáratú értékpapírok állománya 0,02 milliárd forinttal emelkedett;

- a forgóeszközök csoportján belül a pénzeszközök (elszámolási számlák, pénztárak) állományának átlagosan 5,3%-os a növekedése. A központi költségvetési szervek pénzeszközeinek 93%-át kitevő elszámolási számlák állománya 6,3%-kal, az idegen pénzeszközök 2,1%-kal nőttek, ezzel ellentétben a költségvetési bankszámlák egyenlege 39,4%-kal, a pénztárak, csekkek, betétkönyvek állománya pedig 34,8%-kal csökkent.

A költségvetési szervek vagyonának forrás szerinti összetétele a következőképpen változott:

- a saját tőke értéke összesen 181,7%-kal (7 814,4 milliárd forintra), az országos közúthálózat vagyonának hatását figyelmen kívül hagyva 1,2%-kal (32,2 milliárd forinttal) emelkedett.

- a tartalékok (550,9 milliárd forint) összesen 7,0%-os emelkedést mutatnak. A költségvetési tartalék 546,0 milliárd forint, ebből 60,9 milliárd forint az előirányzat-maradvány, ez az előző évi maradványnak 96,6%-a. Ezen kívül a kiadási megtakarítások 9,5%-os mérséklődéséből, valamint a bevételi lemaradások jelentős, 42,9%-os csökkenéséből összesen a költségvetési tartalékok 6,9%-os növekedése származott. A vállalkozási tartalékok - súlyuk csekély - növekedése 11,2%-os.

- a kötelezettségek összesen 106,1%-os növekedése főként a rövidlejáratú kötelezettségek ugyanilyen arányú növekedéséből, kisebb részben a hosszúlejáratú kötelezettségek igen nagy arányú (majdnem 12-szeresére) emelkedéséből adódott. Ez utóbbi növekményben az FVM 23,6 milliárd forintos EU-tól kapott előlege, a Budapest Airport Rt. tíz évre szóló vagyonkezelési díjának 22,5 milliárd forintos ellenértéke, valamint az Oktatási Minisztérium felügyelete alá tartozó felsőoktatási intézmények PPP konstrukcióban indított beruházásai 10,3 milliárd forintos emelkedése szerepel.

XIII. Felhatalmazások

1. A költségvetési törvényben kapott felhatalmazások teljesítése

3. §-ában a központi költségvetés hiányának finanszírozására és adósságának kezelésére, valamint a Kincstári egységes számla folyamatos likviditásának biztosítására kapott felhatalmazásokról szóló részletes beszámoló a „A központi költségvetés finanszírozása” és a „A központi költségvetés adósságának alakulása” című pontokban található. A pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék és kölcsön típusú követelések állománya 2005. év folyamán együttesen 1667,8 millió forinttal csökkent. A törlesztések (1336,3 millió forint) 80%-ban eredményezték az állománycsökkenést. A jogerős bírói végzéssel lezárt felszámolásoknál elszámolt veszteségek 20%-kal (331,4 millió forinttal) csökkentették a követelések állományát.

5. §-ában foglalt, az ÁPV Rt. kötelezettségeire vonatkozó felhatalmazásokról szóló beszámoló „Az ÁPV Rt. 2005. évi tevékenysége” című pontban található.

6. §-a arra hatalmazta fel a Kormányt, hogy az ÁPV Rt. tárgyi eszközeit és készleteit nemzetközi segélyezésre térítésmentesen felhasználja. 2005-ben nem volt ilyen célú felhasználás.

8. §-ában foglalt, a KVI-re vonatkozó felhatalmazásokról szóló beszámoló „A Kincstári Vagyoni Igazgatóság 2005. évi vagyonkezelési tevékenysége” című pontban található.

13. § (5) bekezdésében az Országgyűlés felhatalmazza az ifjúsági, családügyi, szociális és esélyegyenlőségi minisztert és a regionális fejlesztésért és felzárkóztatásért felelős tárca nélküli minisztert, hogy - a pénzügyminiszterrel egyetértésben - együttes rendeletben határozzák meg a Turisztikai célelőirányzat ifjúsági turizmus céljára fordítandó része felhasználásának részletes szabályait. A 8/2005. (XI. 10.) ICsSzEM-TNM együttes rendelet a Turisztikai Célelőirányzat ifjúsági turizmus céljára fordítandó keretének felhasználási szabályairól rendelkezik.

33-44. § rendelkezései felhatalmazzák a Kormányt kezesség- és viszontgarancia vállalásokra. E kezesség- és viszontgarancia vállalások bemutatását az „Állami kezesség és viszontgarancia érvényesítése”, „Törvényekben előírt beszámolási és tájékoztatási kötelezettségek” című fejezet 3. pontja, az indokolás „Az állam által vállalt kezességek/garanciák állományi adatai” című tábla tartalmazzák

50. § (1) bekezdés alapján a Kormány felhatalmazást kapott arra, hogy költségvetési szervek számára, kivéve azon költségvetési szerveket, amelyek kiadási előirányzatát teljes egészében saját bevételük - ide nem értve a társadalombiztosítás pénzügyi alapjaiból, valamint a Munkaerőpiaci Alapból származó pénzeszközöket - fedezi, 2005. évben engedélyezze kiemelt előirányzatok közötti - az eredeti előirányzathoz képest történő - átcsoportosítást, ha a 4. § (1) bekezdésében meghatározott intézkedésekkel összefüggő többletkiadásokra a személyi juttatások és a munkaadókat terhelő járulékok előirányzata nem nyújt elegendő fedezetet.

50. § (2) bekezdés alapján a 4. § (1) bekezdése szerinti előirányzat (Céltartalék) fejezetekre, címekre, alcímekre, jogcímcsoportokra, jogcímekre, előirányzat-csoportokra, kiemelt előirányzatokra - felmérés, rendeletek alapján - történő átcsoportosítására a tárcák igényei alapján a pénzügyminiszter kapott felhatalmazást.

50. § (5) bekezdés az Országgyűlés felhatalmazza a Kormányt, hogy a Művészetek Palotája beruházást és annak működtetését köz- és magánpartnerség (PPP) keretében megvalósuló szolgáltatás-vásárlási konstrukcióvá alakítsa át. Az állami szolgáltatás-vásárlás időtartama 30 évig tartson, 2005-től kezdődően. A beruházásra és a működtetésre vonatkozó kötelezettségvállalás nettó jelenértéke: 97,9 milliárd forint. [A 1026/2005. (III. 11.) Korm. határozat a Művészetek Palotája megvalósulásával és működésével kapcsolatos intézkedésekről.]

50. § (6) bekezdés a pénzügyminiszter év közben fejezetek közötti előirányzat-átcsoportosítást hajthat végre a XXII. Pénzügyminisztérium fejezet, 17. cím, 1. alcím, 13. Rendkívüli beruházási tartalék jogcímcsoport előirányzat terhére. A Rendkívüli beruházási tartalék előirányzat felhasználásának rendjéről 33/2005. (X. 25.) PM rendelet rendelkezik.

50. § (7) bekezdés a Művészetek Palotája finanszírozási konstrukciójának változása miatt fennmaradó összegből a Kormány a 2094/2005. (V. 19.) Korm. határozat alapján az Operaház működési kiadásaira 1,9 milliárd forintot, a 2165/2005. (VIII. 2.) Korm. határozat alapján a Közkincs programra 103 millió forintot használt fel.

50. § (9) bekezdés a XX. Oktatási Minisztérium fejezeten belül az Egyházi és kisebbségi közoktatási intézmények kiegészítő támogatása fejezeti kezelésű előirányzatról - a pénzügyminiszter egyetértésével - 2 963,6 millió forint átcsoportosítására került sor az Oktatási célú humán szolgáltatások normatív állami támogatása fejezeti kezelésű előirányzatra.

50. § (11) bekezdés a XII. Földművelésügyi és Vidékfejlesztési Minisztérium fejezeten belül az Árfolyamkockázat és egyéb, EU által nem térített kiadások fejezeti kezelésű előirányzatról - a pénzügyminiszter egyetértésével - két alkalommal, együttesen 1800,0 millió forint átcsoportosítására került sor a Folyó kiadások és jövedelem támogatások fejezeti kezelésű előirányzatra a nemzeti agrártámogatások céljára.

50. § (16) bekezdés a színházi feladatot ellátó kht-k fenntartóváltására nem került sor, ezért a pénzügyminiszter a felhatalmazással nem élt.

50. § (17) bekezdés alapján 38 egyedi projekt - 21 környezetvédelmi illetve 17 közlekedési - esetében született éven túli kötelezettségvállalást jelentő támogatási döntés, összesen 18 257,8 millió forint értékben. Emellett a 2007-től támogatandó egyedi projektek előkészítését megalapozó fejlesztési pólus programok kidolgozására 700,0 millió forint értékben, a 2007-től támogatandó egyedi projektek előkészítését megalapozó ex-ante értékelések elkészítésére 328,0 millió forint értékben történt éven túli kötelezettségvállalás.

50. § (22) bekezdés az Oktatási Minisztérium fejezetében az egyházi felsőoktatás világi képzése és az alapítványi felsőoktatás támogatása a jóváhagyott támogatási keretösszegen belül valósult meg, az előirányzatok közötti átcsoportosításra vonatkozó törvényi felhatalmazással az oktatási miniszter nem élt.

50. § (25) bekezdés a felhatalmazás alapján a felsőoktatási intézmények irányító testületeinek működésére megtervezett előirányzatból 210,0 millió forint támogatás a 2005. szeptember 1-jétől esedékes béremeléshez az OM felügyelete alá tartozó felsőoktatási intézmények részére átcsoportosításra került.

51. §-ban elrendelt államháztartási tartalék képzése az előírt előirányzatokon megtörtént a Kormány 2298/2005. (XII. 23.) Korm. határozat alapján.

53. § (2) bekezdés alapján az Agrár- és Vidékfejlesztési Operatív Program keretében 30 872,5 millió forint, a Gazdasági Versenyképesség Operatív Program keretében 28 176,4 millió forint, a Humán Erőforrás-fejlesztési Operatív Program keretében 44 924,0 millió forint, a Környezetvédelem és Infrastruktúra Operatív Program keretében 43 699,4 millió forint, a Regionális Operatív Program keretében 40 649,1 millió forint értékben történt a 2006. évre meghatározott kötelezettségvállalási keret-előirányzat terhére kötelezettségvállalás. Emellett a Környezetvédelem és Infrastruktúra Operatív Program esetében a 2004-2006. évekre meghatározott kötelezettségvállalási keret-előirányzatok összegén túl a közlekedési infrastruktúra prioritás esetében 2 905,0 millió forint értékben történt éven túli kötelezettségvállalás.

53. § (4) bekezdés alapján az EQUAL Közösségi Kezdeményezés keretében 3 691,9 millió forint értékben történt a 2006. évre meghatározott kötelezettségvállalási keret-előirányzat terhére éven túli kötelezettségvállalás.

66. § (4) bekezdésben kapott felhatalmazás alapján a 19. számú mellékletben foglalt decentralizált támogatási programok előirányzatai felhasználásának általános és programspecifikus szabályait - a külön törvényben meghatározott helyi önkormányzati céltámogatások, valamint regionális innováció támogatása kivételével - 2005. január 31-éig rendeletben állapítsa meg. A decentralizált helyi önkormányzati fejlesztési támogatási programok előirányzatai, valamint a vis maior tartalék felhasználásának részletes szabályairól szóló 27/2005. (II. 14) Korm. rendelet tartalmaz szabályozást.

73. § (1) bekezdésben kapott felhatalmazás alapján átcsoportosításra sor került mind a gyógyító-megelőző ellátás, mind a gyógyászati segédeszköz támogatás jogcímcsoporton belül.

73. § (2) bekezdése alapján a gyógyszertámogatás jogcímcsoporton belül átcsoportosítás nem történt.

73. § (3) bekezdése alapján a Háziorvos, háziorvosi ügyeleti ellátás jogcím kiadási előirányzatának a megemelése az egészségügyi miniszter részéről a Gyógyszertámogatás kiadási jogcím előirányzat terhére nem valósult meg, mivel november 30-ig nem realizálódott megtakarítás ez utóbbi jogcímen.

73. §-ának (4) bekezdése alapján a Nyugdíjbiztosítási- és az Egészségbiztosítási Alap esetében a világbanki kölcsönnel összefüggő tőketörlesztéssel és kamat kiadással kapcsolatos előirányzat megemelés és túllépés engedélyezésre nem került sor a felügyeletet ellátó miniszter által.

73. §-ának (5) bekezdése alapján a Nyugdíjbiztosítási Alapnál a nyugellátásban részesülő személyek évközi nyugellátás emelése végrehajtásával összefüggő kiadások túlteljesülését a felügyeletet ellátó miniszter engedélyezhette, a végrehajtás megtörtént.

73. §-ának (6) bekezdése alapján felhatalmazást kapott a felügyeletet ellátó miniszter, hogy a Nyugdíjbiztosítási Alap és az Egészségbiztosítási Alap meghatározott méltányossági kiadási keretei között átcsoportosítást hajtson végre. Az év folyamán a méltányossági keretösszegek közötti átcsoportosítás a Nyugdíjbiztosítási Alapnál megvalósult, az Egészségbiztosítási Alapnál pedig ezzel a lehetőséggel nem éltek.

121. §-ának a) pontjában kapott felhatalmazással a Kormány az egészségügyi szolgáltatások Egészségbiztosítási Alapból történő finanszírozásáról szóló 43/1999. (III. 3.) Korm. rendelet módosításával eleget tett az irányított betegellátási modellkísérlettel kapcsolatosan.

121. § b) pontjának a Kormány eleget tett a 217/1997. (XII. 1.) Korm rendelet módosításával.

121. § c) pontjában kapott felhatalmazás alapján az egyedi támogatások, valamint az egyéb vállalati támogatások keretében nyújtott termelési támogatások és azok felhasználási szabályai a 7/2005. (I. 19.) Korm. rendeletben és a 73/2005. (IV. 21.) Korm. rendeletben kerültek meghatározásra.

121. § d) pontjában kapott felhatalmazás alapján született a 217/2005. (X. 7.) Korm. rendelet a mezőgazdasági termelők éven belüli lejáratú hiteleinek adósságrendezési programjáról szóló 215/2002. (X. 17.) Korm. rendelet hatályon kívül helyezéséről.

Az agrárgazdasági és vidékfejlesztési célokhoz nyújtott támogatások folyósításának, felhasználásának, ellenőrzésének, valamint a rendeltetéstől eltérő felhasználás szankcionálásának általános szabályai a 25/2004 (III. 3.) FVM rendeletben kerültek meghatározásra.

121. § e) pontjában az állami készfizető kezességvállalás feltételeit, részletes szabályait a fiatalok lakáskölcsönéhez kapcsolódó állami kezesség vállalásának és érvényesítésének részletes szabályairól szóló 4/2005. (I. 12.) Korm. rendelet szabályozza.

121. § g) pontjában a 2005. évben életbe lépő közületi gázáremelés központi és önkormányzati költségvetési szervek és közfeladatot ellátó egyházi jogi személy, valamint közfeladatot ellátó (köz)alapítvány által fenntartott intézmények 2005. évi kompenzációjának részletes szabályait. A kompenzációra felhasználható összeget a XV. Gazdasági és Közlekedési Minisztérium fejezet, 25. cím, 6. Energiagazdálkodási célelőirányzat alcím terhére a Kormány határozza meg a 2005. november 1-jei földgáz-áremelés 2005. évi intézményi ellentételezéséről szóló 271/2005. (XII. 15.) Korm. rendeletben.

124. § (1) bekezdésében foglalt felhatalmazás alapján a Kormány nem hajtott végre előirányzat emelést a XV. Gazdasági és Közlekedési Minisztérium fejezet, 25. cím, 40. Fejezeti tartalék alcímen, mivel 2005-ben nem érkezett az orosz államadósság terhére a Magyar Államvasutak Rt. részére kedvezményesen átengedhető iker-motorkocsi a vasúti személyszállítási járműpark fejlesztésére.

125. §-ában jóváhagyott adósságátvállalásokról és tartozás-elengedésekről szóló beszámoló az „Adósságátvállalás és Tartozás-elengedés” című pontban található.

129. § alapján 2005-ben nem történt az Operatív Programok kötelezettségvállalási keret-előirányzatai között átcsoportosítás.

136. § alapján a Közösségi Támogatási Keret Irányító Hatóság döntése értelmében a Regionális Fejlesztési Ügynökségek 1000,0 millió forint értékű támogatásban részesülnek, melyet 2006. december 31-ig használhatnak fel az operatív programra és közösségi kezdeményezésre kiterjedő országos tanácsadói hálózat kiépítésére és működtetésére, az egyes európai uniós támogatásokra pályázók és a projekt-kedvezményezettek munkájának támogatása céljából.

2. A 2004. évi zárszámadási törvényben kapott felhatalmazás

7. § (20) bekezdésében kapott felhatalmazás alapján a visszafizetés ütemezéséről a helyi önkormányzatok által 2004. évben jogtalanul igénybe vett közműfejlesztési támogatás visszafizetésének ütemezéséről szóló 50/2006. (III. 14.) Korm. rendelet rendelkezik.

XIV. A kormányzati szektor adóssága és hiánya az európai unió módszertana szerint

1. Az uniós és az államháztartási elszámolások főbb módszertani eltérései

Az uniós statisztikai szabványok által definiált kormányzati szektor nagyobb szervezeti kört ölel át, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik, vagy nem a kormányzati szektorba, ehhez legalább 3-5 éves tartós tendencia alapján kell megítélni az adott szervezet gazdasági magatartását. A statisztikai ismérvek alapján a kormányzati szektorba tartozó, államháztartáson kívüli szervezetek a következők:

- az Állami Privatizációs és Vagyonkezelő (ÁPV) Zrt.;

- a Nemzeti Autópálya (NA) Zrt.;

- a mezőgazdasági szövetkezeti üzletrészek felvásárlásával és kezelésével megbízott MFB Üzletrészhasznosító Rt. és felszámolás alatt álló CASA Kft.,

- az Államadósság Kezelő Központ (ÁKK) Zrt.,

- a Magyar Televízió Zrt.,

- a Magyar Rádió Zrt.,

- a Duna Televízió Zrt.,

- a Magyar Távirati Iroda Zrt.,

- a Rendezvénycsarnok Zrt.,

- a Magyar Turizmus Zrt., továbbá

- a kormányzat által irányított és többségükben finanszírozott non-profit szervezetek (elsősorban a közalapítványok és bizonyos közhasznú társaságok).

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a non-profit szervezetek, közhasznú társaságok osztályozásáról. E szervezetek a statisztikában gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő non-profit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük jellege alapján a kormányzathoz tartoznak a közhasznú társaságként működő szervezetek közül a közútkezelő társaságok, egyes színházak, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha a kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertan, az ESA’95 nemzetiszámla statisztikai rendszer uniós tanácsi rendelet, amely a tagsággal a magyar jogrend részévé vált.

Az ESA’95 statisztikai módszertan:

- a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvény-műveleteket) figyelmen kívül hagyja;

- a pénzforgalmi helyett eredményszemléletű számbavételt kér, azaz a bevételeket és a kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön);

- egyes, a pénzforgalomban nem jelentkező műveleteket kiadásként számol el, így pl. a hiteltartozások állami átvállalását, a követelések elengedését (pl. kölcsönnyújtásból származó követelések elengedését, visszterhes támogatás átalakítása végleges támogatássá), vagy bevételként rögzít (állami hiteltartozás elengedését a hitelező által), az általános számviteli előírásokhoz hasonlóan;

- a gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófa-veszteség), és az átértékelődés folyamatait (az ár-, árfolyam-változásokat) nem;

- a tranzakciókat, az eszközöket és kötelezettségeket piaci áron kell értékelni.

Az uniós tagországok az ún. Túlzott Hiány Eljárás keretében az ESA’95 módszertan általános előírásaitól - elsősorban a pénzügyi derivatívák és bizonyos kamatok kezelését, illetve az adósságelemek értékelését érintően - némiképp eltérő számbavételt kötelesek alkalmazni az ún. maastrichti adósság- és hiánymutató kalkulálásához. Az eltérés abból adódik, hogy az adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, és a névértéktől eltérő áron történt adósság-kibocsátások állományi adatait a névértékre való átszámítással kell korrigálni.

2. A kiemelt mutatószámok

Az Európai Unió jogrendje szerint a tagországoknak a Túlzott Hiány Eljárás keretében évente két alkalommal, 2005-ig bezárólag március és szeptember elsejéig kellett, 2006-tól kezdődően április és október elsejéig kell hivatalos jelentésben (Notifikáció) közölniük a két kiemelt kormányzati mutatót: a kormányzati szektor adósságát és hiányát. A határidők egy hónappal történt módosítása révén összhang teremtődött az uniós adatszolgáltatásokban. A költségvetési statisztikák minőségének fejlesztésére vonatkozó bizottsági ajánlások alapján a kormányzati hiány- és adósságmutatókat nemcsak levezetéssel, hanem a nemzeti számla statisztikák rendszerében való előállítással kell megalapozni. Az új határidők megegyeznek a kormányzati szektor negyedéves nemzeti számlájának közlési határidejével, így a nemzeti statisztikai hivatalok átvehetik a pénzügyminisztériumoktól az első adatközlés feladatát. Ezzel kiküszöbölhető a korábban általánosan tapasztalt eltérés az első és a második adatközlés között.

Az előzőeknek megfelelő változás következett be hazánkban is, 2006 tavaszán már a Központi Statisztikai Hivatal állította össze a Notifikációs Jelentést a 2005. évi időszakra is. A rendelkezésre álló adatforrások ebben az időszakban lényegében még ugyanazok, mint korábban, az egy hónapnyi többletidő a Központi Statisztikai Hivatal, a Magyar Nemzeti Bank és a Pénzügyminisztérium együttműködése keretében végzett adat- és módszertani egyeztetéseknél hasznosul.

A költségvetés zárszámadás és az elemi beszámolók alapján új kalkuláció készül a 2005. évi adatokra, amelynek nyilvánosságra hozatala az EU ellenőrzési eljárását is figyelembe véve 2006. október közepére várható.

2005. augusztusától átmenetileg módosult Magyarország adatközlési rendszere is a nyugdíjreform miatt. (Az EU statisztikai előírásainak megfelelő hivatalos adatközlések összefoglaló országadatait az általános indokolás mellékletei „Európai uniós statisztikák” c. része részletesen bemutatja.)

Az Európai Unió méltányolta a nyugdíjreformok költségvetésre gyakorolt hatásának figyelembe vételének indokait. Az ilyen típusú egyenlegromlás alapvetően más jellemzőkkel bír, mint más szokásos bevételi vagy kiadási komponens: nem egy lazuló költségvetési fegyelem eredménye, ellenkezőleg a hosszú távon fenntartható költségvetés-politika érdekében tett intézkedés. Ez az egyenlegromlás ugyanis nem keletkeztet belföldi többletkeresletet, a jövőbeni nyugdíjkiadásokra vonatkozó implicit állami ígérvény az államadósságban is explicitté válik, miközben a magánnyugdíj-rendszer megtakarításai jelentős állampapír-állományt kötnek le. A hiány ezen komponense a nettó megtakarítás szintjét és az állampapírok iránti keresletet nem befolyásolja.

Az EU szerveinek korábbi álláspontját az határozta meg, hogy a Túlzott Hiány Eljárás céljára kiválasztott statisztikai mutatót (Nettó hitelnyújtás/hitelfelvétel) változatlan, korrekció nélküli formában kívánták alkalmazni. Ennek szellemében döntöttek úgy, hogy noha a kötelező járulékfizetésen alapuló, tőkefedezeti jellegű magánnyugdíj-rendszereket a statisztikai módszertan a pénzügyi vállalkozások szektorába sorolja, átmenetileg mégis lehetőség van ezen nyugdíjrendszerek kormányzati szektorban való elszámolására, vagyis bevételeiknek, kiadásaiknak, adósságaiknak a kormányzati mutatókban való figyelembe vételére. Az Eurostat által kiadott engedély a 2006. márciusában esedékes Notifikációt jelöli meg utolsó alkalomként e kedvezmény igénybe vételére, vagyis a 2006. augusztusi Notifikációban a teljes adatközlési időszakban (2002-2006 évekre vonatkozóan) vissza kell térni az eredeti statisztikai módszertanra. Időközben az EU szervei más reformok, jövőbeni terhek csökkentését szolgáló, illetve kényszerű költségvetési kiadások kérdésében is visszatért a statisztikai mutatókat az országértékelő eljárásban módosító „korrekciók” bevezetésére és olyan elvi döntést hoztak, amelynek értelmében 2005-ben 100%-ban, 2006-ban 80%-ban, 2007-ben 60%-ban, 2008-ban 40%-ban, 2009-ben 20%-ban vehető figyelembe a nyugdíjreform hatása. A statisztikai mutatók tehát nem tartalmazhatnak korrekciót, azok a bizottsági értékelésekbe kerülnek át, ennek végrehajtási mechanizmusát az EU szerveinek ki kell dolgoznia

A magánnyugdíjpénztárak mint szervezetek tehát átmenetileg még a kormányzatban számolhatók el, és a kedvezményt alkalmazó országoknak (Svédország, Lengyelország, Szlovákia, Dánia és Magyarország) az EU felé valamennyi éves és évközi statisztikai adatszolgáltatásában így kell eljárnia. Emiatt az elemzésre használatos mutatókészlet megkettőződött.

2.1. Az adósságmutató módszertana és alakulása

Az adósságmutató értékét és viszonyszámát nemcsak az adósságállomány alakulása, számbavételének módja befolyásolja, hanem az is, hogy a kormányzati szektoron belüli szervezetek milyen nagyságrendben birtokolnak ezekből az adósságokból. A költségvetési/zárszámadási prezentáció a központi költségvetés könyvi értéken nyilvántartott, hitelviszonyból származó adósságáról ad számot.

A maastrichti adósságmutató a statisztikai értelemben vett kormányzati szektor (az 1. pontban ismertetett szervezeti kör) konszolidált bruttó adósságát nominális értéken fejezi ki. A konszolidálás a kormányzati szektoron belüli adósságelemeket (pl. az Egészségbiztosítási Alap likviditási hitelét a Kincstártól, a helyi önkormányzatok tárcájában lévő állami értékpapírokat) kiszűri. A Túlzott Hiány Eljárás referenciaértékeként választott adósság egy bruttó szemléletű mutató: a különböző pénzügyi instrumentumokban fennálló kötelezettségek nem csökkenthetők (nem nettósíthatók) az azonos instrumentumokban fennálló követelésekkel (pl. a Magyar Állam Világbankkal szemben fennálló tartozása nem csökkenthető a nem kormányzati szerveknek továbbkölcsönzött hányaddal, külföldi tartozásaink nem nettósíthatóak a külfölddel szembeni követelésekkel, pl. egyes fejlődő országoknak nyújtott kormányhitelekkel). A névértéken (nominális értéken) számított adósság a visszaváltáskor ténylegesen fizetendő érték szerinti számbavételt jelenti. A derivatívák piaci termékek, névértékkel nem rendelkeznek, ezért nem részei az uniós adósságmutatónak. A magyar államháztartási számviteli szabályok szerint a diszkont-értékpapírokat kibocsátási áron tartják nyilván, így a kibocsátási és visszaváltási értékük különbözete az Államadósság Kezelő Központ Zrt. által nyilvántartott értékpapír-adósságot növeli (2004. év végén 104, 2005. év végén 122 milliárd forinttal).

Az uniós módszertani előírások egyes értékpapír-fedezeti ügyletekkel kapcsolatos betételhelyezések az adósságrészét képezik, 2005. év végén az Államadósság Kezelő Központ Zrt-nél elhelyezett ilyen betétek állománya 21,4 milliárd forint volt.

Az ÁPV Zrt. speciális kötvényes privatizációs technikát alkalmazott a Richter Rt-ben fennálló 25%-os részesedésének eladására. 2004. szeptemberében ötéves lejáratú kötvény aukciós kibocsátására került sor, amely lejáratkor, 2009-ben lesz átcserélhető a részvényekre. A kötvénykibocsátás névértéken számítva mintegy 162 milliárd forint fennálló tartozása az államadósság részét képezi.

Az EU EMOGA-támogatásokhoz kapcsolódó 2004. évi kiegészítő nemzeti támogatás előrehozott finanszírozására az állami szervezésű faktorálás keretében került sor. 46 milliárd forint összegű rövid lejáratú hitel folyósítására került sor, amelyet rövid lejáratú államadósságként kellett kimutatni. 2005-ben a támogatások kifizetésével a kötelezettség rendeződött. 2005-ben állami szervezésű előfinanszírozásra nem került sor, ennek ellenére egyes pénzintézetek állammal szembeni hiteltartozásként mutatnak ki és jelentenek termelőknek nyújtott olyan hiteleket, amelyeket a támogatásra való jogosultságot igazoló okmány fedezetével nyújtottak.

Az autópálya-finanszírozás rendszerének átalakításával kapcsolatban a Nemzeti Autópálya Zrt. átmenetileg rövidlejáratú hiteleket vett igénybe. 2005 folyamán a központi költségvetés 177,8 milliárd forint értékben adósságot vállalt át a társaságtól. Ez az adósságátvállalás sem a kormányzati egyenleg, sem a kormányzati adósság szempontjából nem jelent többletet, mert a társaság a kormányzathoz tartozik, így a költségvetés és a társaság közötti tranzakciók elszámolása a körön belül történik.

Az MNB statisztikai adatgyűjtése alapján a helyi önkormányzatok 2005. év végén adósságukkal szemben 52 milliárd forint összegű állampapír-készletet halmoztak fel, ez az állomány mintegy 18 milliárd forinttal kevesebb, mint 2004. végén. A társadalombiztosítási alapoknak a Kincstári Egységes Számláról nyújtott likviditási hitel év végi állománya, valamint az év végi megelőlegezések az alrendszer adósságaként mutatandók ki az uniós statisztikában, a kormányzati szinten konszolidált adósságot azonban nem érinti.

2.2. A hiánymutató módszertana és alakulása

A maastrichti hiánymutató és az Áht. meghatározott deficitmutató tartalmi eltérése elsősorban a szervezeti kör különbözőségéből és az eredményszemléletű számbavételből adódik, de más jellegű tételek is befolyásolják.

a) Az áfa-bevételek ESA-elszámolásának módszertanában az Eurostat által 2005-ben elfogadott ún. pénzforgalmi kiigazításos módszertan érvényesül a 2003-2005. közötti időszakban: a januári befizetésekkel és az APEH nyilvántartásai szerint a tárgyidőszak végén fennálló visszautalási kötelezettséggel korrigált pénzforgalom képezi a számítási alapját. 2005 nyarán visszaállt az import áfa megfizetésének csatlakozás előtti rendje, az import áfát a tranzakcióval egyidejűleg kell megfizetni. Ez a módosítás az eredményszemléletű áfát nem, csak a pénzforgalmi adattól való eltérését befolyásolja.

b) Az Alkotmánybíróság döntésének hatására az Eurostat a munkavállalói jövedelmek idősorának konzisztens összeállítása érdekében az államháztartási 2005. januári külön juttatás („nulladik havi bér”) elszámolását a 2004. évi eredményszemléletű jövedelmekhez sorolta, függetlenül a jogosultsági szabályoktól.

c) A Művészetek Palotája (korábban Millenniumi Városközpont Kulturális Tömb) beruházás vállalati szektorban tartását indokolja, hogy a Magyar Köztársaság 2004. évi költségvetéséről szóló törvény felhatalmazása alapján hosszúlejáratú - 30 éves - kötelezettség vállalást tartalmazó PPP-típusú szerződéskötésre került sor. A projektet az Eurostat kormányzati beruházásnak minősítette, ami azzal jár, hogy a beruházási időszakban 2002-2004 között a létesítmény 32 milliárd forintos beruházási költségét kormányzati kiadásként kell elszámolni az államadósság egyidejű növelésével. A fizetendő rendelkezésre állási díj egy része az uniós elszámolásokban adósságtörlesztésként és kamatfizetésként számolandó el.

d) 2004. év végén megtörtént a harmadik generációs mobil távközlési frekvencia (UMTS licence) 15 évre szóló értékesítése. Az Európai Unió statisztikai rendszere ezt a jogosultságot egyszeri vagyonértékesítésnek tekinti, amennyiben a jogosultság öt évet meghaladó időszakra vonatkozik. A jogosultság 2004. évi értékesítésével így nemcsak a 2004-ben tényleges befolyt összegek, hanem a további évek részletfizetései is a 2004. évi ESA-egyenleget javítják. Ennek következményeként a 2005-től kezdődően a központi költségvetésbe befolyó bevételek már nem számolhatóak el ESA-bevételként. Azok a részletfizetések, amelyek a befizető bevételi forgalmának, jövedelmének alakulásához kapcsolódnak és az előre meghatározott minimumösszeget meghaladják, az adott év ESA-egyenlegét javítják.

e) Az Eurostat követelményként írja elő a gazdálkodó szervezeteknek nyújtott folyó támogatások eredményszemléletű elszámolását. A támogatás jogalapját képező tranzakció és a támogatás tényleges kiutalása között az agrártámogatások területén számottevő évek közötti áthúzódás is elfordulhat. Emiatt ezen támogatások pontosabb elszámolására kötelezte a magyar hatóságokat is az Eurostat egyik legfrissebb rendelkezése. Ez azt jelenti, hogy a nemzeti kiegészítő jellegű agrártámogatások esetében is a jogosultság keletkezésének ideje a mérvadó, s nem a folyósító hatóság számára előírt fizetési esedékesség vagy a tényleges teljesítés időpontja. A 2001-2004. évi notifikációs idősor átszámolása 2005. szeptemberében megtörtént, a 2005. évi adatok összeállítása pedig már ennek megfelelően készült.

f) Az Eurostat módszertani határozatot adott ki 2005. februárjában az EU-források elszámolásáról, miután igen eltérő elszámolási megoldásokat tárt fel a tagországoknál. A módszertani döntés elvi lényege, hogy az uniós források nem befolyásolhatják a kormányzat egyenlegét (az előlegek nem vehetők figyelembe egyenlegjavító tételként), ugyanakkor a kormányzat bevételei és kiadásai között csak a kormányzati egységek, mint végső kedvezményezettek által felhasznált források vehetők számításba. Az elszámolási követelményt kielégíti a magyar gyakorlat, azonban az információs rendszer további fejlesztését igényli egyes olyan támogatások kiiktatása a központi költségvetésben elszámolt bevételekből és kiadásokból azonos összegben, amelyeknél a felhasználás a kormányzaton kívül valósul meg.

g) A Budapest Airport (BA) Rt. részleges privatizációjának elszámolását az Eurostat részleteiben is megvizsgálta. A magyar hatóságok felvetették ugyanis, hogy a repülőtéri infrastruktúra használati és üzemeltetési jogának 75 évre történt eladása jelentheti-e üzleti jog (engedély) értékesítését avagy az infrastrukturális eszközök gazdasági értelemben vett értékesítését. Az Eurostat leszögezte, hogy a BA Rt. értékesítéséből származó összes bevételt (464 milliárd forint) részvényértékesítési bevételnek kell tekinteni, a kormányzati egyenleget a privatizációs csomag egyetlen eleme sem javíthatja. Ezen túlmenően úgy ítélte meg, hogy a társaság közgyűlése által - a háromnegyedévi adatok ismeretében - elhatározott 2005. évi osztalékelőleg-fizetés 10 milliárd forint sem számolható el 2005-ben ESA-bevételként, hanem csak majd 2006-ban az auditált beszámoló alapján hozandó döntés alapján. Az Eurostat döntése nem respektálta, hogy az előlegfizetések korábban is megszokottak voltak, illetve, hogy az osztalék 2006. évi elszámolása már olyan időpontban mutat kormányzati bevételt, amikor az állami tulajdonrész aránya jelentősen lecsökkent.

A hivatalos és a magánnyugdíjpénztárak nélkül számított maastrichti hiány eltérése

Az eredményszemléletű számbavétel korrekciójának hektikus alakulását döntően az áfa befizetés és visszautalás szabályainak és gyakorlatának megváltozása okozza.

Az államháztartáson kívüli szervezetek hiányának hektikus alakulását - a privatizációs bevételek ÁPV Zrt. általi átutalásának hatását kiszűrve - alapvetően a Nemzeti Autópálya Zrt. magyarázza. Az ÁPV Zrt. ráfordításainak finanszírozásába egyre kevesebb ESA-bevételként elszámolható forrást tud igénybe venni, miután a privatizálással osztalékbevételei csökkennek, tárgyi vagyona kimerülőben.

A Nemzeti Autópálya Zrt. hitelfelvételből megvalósuló beruházásai és a kamatterhek automatikusan növelik a kormányzat összevont hiányát. 2005-ben a társaság 134 milliárd forintos hiánya a mintegy 201 milliárd forint beruházási kiadások központi költségvetésből nem fedezett nettó kiadásaiból (124 milliárd forint), a fizetett kamatokból (közel 9 milliárd forint) és a működési kiadásokból tevődik össze. A költségvetés és a társaság között létrejövő térítés-mentes vagyonátadások, illetve a hiteltartozás-átvállalások az ESA-egyenleget nem befolyásolják.

A kormányzathoz sorolt többi társaság és non-profit szervezet 2002-2005 között 45-80 milliárd forint közötti hiányával összességében kedvezőtlenül hat a maastrichti mutatókra. Államháztartáson kívüli kezelésük elfedi, az uniós statisztikai számbavétel viszont ráirányítja a figyelmet arra, hogy államháztartási függőségük a költségvetési intézményekénél is erősebb, miközben gazdálkodásuk a kincstári rendszeren kívül.

3. Bevételek és kiadások az uniós statisztikában

Az ESA’95 nemzeti számlarendszer a gazdaság valamennyi szektorát egységes keretbe foglaló statisztikai elszámolási rendszer: a termelés és elosztás folyamatait fogja át, források és felhasználások összevetésével egyenlegek sorozatát állapítja meg. Ezen egyenlegek közül választottak ki egyet: a nettó hitelfelvétel/hitelnyújtás mutatóját az EU szervei a kormányok teljesítményének mérésére a stabilizáció és a konvergencia terén, ehhez a mutatóhoz kapcsolták a maastrichti egyenlegkritériumot. A módszertan a bevezetésekor nem tartalmazott „bevétel” és „kiadás” fogalmakat, ezeket a különböző rendelkezésre álló osztályozási aggregátumok összeadásával később határozták meg és illesztették be a szabályozásba.

Az uniós tagsággal együtt jár a rendszeres adatszolgáltatási kötelezettség, sőt az idősorok visszamenőleges feltöltése. A kormányzati szektor bevételeinek és kiadásainak idősorát Magyarország 1995-ig vállalta összeállítani az ESA’95 módszertan szerint. A KSH 1999-2005. közötti kormányzati idősort állított össze, de bizonyos részadatokat 1995-ig visszamenően is már jelentett. A Magyar Nemzeti Bank állítja össze a kormányzati szektor pénzügyi eszközeinek és kötelezettségeinek állományát és az állományok változásának összetevőit, a pénzügyi számlák 2002-től, azt megelőzően részlegesen, a névértéken számított adósság mutatója 1997-ig visszamenően készült el. Az EU a kormányzati szektor összefoglaló országadatait nyilvánosságra hozza. A Magyarországra vonatkozó hivatalos adatközlések 1995-2005 közötti idősorát az általános indokolás mellékletei „Európai uniós statisztikák” c. része részletesen bemutatja. A hivatalos adatszolgáltatás a magánnyugdíjpénztárakkal korrigált adatokat tartalmazza.

A magánnyugdíjpénztári korrekció nélküli statisztikai adatok bemutatása azt a célt szolgálja, hogy a nemzetközi összehasonlításokhoz és a strukturális reformokhoz hivatkozható összeállítást képezzen, miután a KSH a nemzeti számlákat általában évente, két évre vonatkozóan publikálja, hosszabb idősorok a KSH adatbázisaiban kereséssel érhetők el.

A kormányzati szinten kimutatott bevételek és kiadások konszolidált adatokat tartalmaznak, az EU statisztikai előírásai szerint a konszolidálás a kormányzaton belüli kamatfizetések, folyó és felhalmozási célú transzferek kiszűrésére irányul. A magánnyugdíjpénztárak nélküli kormányzaton belül elhanyagolható a kamatfizetések összege, így a különböző államháztartáson belüli támogatások és hozzájárulások, valamint a kormányzatba besorolt nem államháztartási szervezeteknek az államháztartással való szimbiózisából adódó transzferátutalások képezik a kiiktatandó tételeket (ez a GDP 14-15%-a körüli nagyságrend).

Magyarország összefoglaló kormányzati bevételi, kiadási és egyenleg adatai az EU adatszolgáltatásokban (Magánnyugdíjpénztárakkal nem korrigált adatok) a GDP %-ában

 Adatforrás: KSH adatszolgáltatása az Eurostat ESA'95 Transmission Program keretében, 2006. áprilisi adatszolgáltatás

 2002

 2003

 2004

 2005

 Kormányzati bevételek és kiadások

 1=2+6+7+8+9

 Összes bevétel

 43,0

 42,5

 43,0

 43,2

 2=3+4+5

 Adók

 25,4

 25,5

 25,5

 24,9

 3

 Közvetett adók (Termelési adók)

 15,1

 15,8

 16,2

 15,6

 4

 Közvetlen adók (Jövedelem- és vagyonadók)

 10,3

 9,7

 9,2

 9,2

 5

 Tőkeadók

 0,1

 0,1

 0,1

 0,1

 6

 TB hozzájárulások

 13,1

 12,7

 12,5

 12,8

 7

 Díjak, térítések

 2,8

 2,7

 2,8

 2,7

 8

 Egyéb folyó bevételek

 1,3

 1,2

 1,8

 2,1

 9

 Felhalmozási bevételek

 0,4

 0,4

 0,4

 0,7

 10=11+12+13+14 +15+16+17+18

 Összes kiadás

 52,1

 49,8

 49,6

 50,8

 11

 Termelő felhasználás

 6,6

 6,7

 6,5

 6,2

 12

 Munkavállalói jövedelem

 12,4

 13,3

 12,8

 12,6

 13

 Kamat

 4,1

 4,0

 4,4

 4,1

 14

 Támogatások

 1,8

 1,5

 1,6

 1,6

 15

 Társadalmi jutattások

 16,2

 16,8

 17,1

 18,0

 16

 Egyéb folyó kiadások

 2,0

 1,9

 2,3

 3,1

 17

 Felhalmozási transzferek (fizetett)

 4,2

 2,3

 1,6

 1,8

 18

 Felhalmozási kiadások

 4,9

 3,3

 3,3

 3,3

 19

 Ebből Bruttó állóeszközfelhalmozás

 5,0

 5,5

 3,6

 3,4

 Kormányzati egyenleg

 20=1-10

 Nettó hitelnyújtás/hitelfelvétel ESA'95 szerint

 -9,1

 -7,3

 -6,6

 -7,6

 21

 Swapok miatti korrekció

 0,0

 0,0

 0,0

 0,0

 22

 Egyéb korrekció

 

 

 

 

 23=20+21+22

 Memo: Nettó hitelnyújtás /hitelfelvétel (Maastrichtl egyenlegmutató)

 -9,1

 -7,3

 -6,6

 -7,6

Az adatsor szembetűnő üzenete a rendszeres adó- és járulékbevételek folyamatos csökkenésével és az ugyancsak rendszeres társadalmi-szociális juttatások folyamatos emelkedésével nyíló olló, mely a hiánynövekedés legfőbb magyarázata. A felhalmozási kiadások aránya mindeközben változatlan.

-----STARTING---POINT---RESZLETES---

Részletes indokolás

Az államháztartásról szóló 1992. évi XXXVIII. törvény 28. §-ában foglalt zárszámadási kötelezettségének a Kormány e törvény benyújtásával tesz eleget.

Első rész

A Magyar Köztársaság 2005. évi költségvetésének végrehajtása

A főösszegek

Az 1-2. §-hoz

A törvény első szakaszai a központi költségvetés 2005. évi kiadásainak és bevételeinek főösszegét, valamint hiányát rögzítik. Jóváhagyja a törvény a módosított előirányzattal összehasonlíthatóan az előirányzatok teljesítését.

A költségvetés finanszírozásával kapcsolatos egyes rendelkezések

A 3. §-hoz

A törvény tartalmazza a 2005. évi költségvetési törvény 3. §-ában foglalt adósságkezelési felhatalmazás alapján történt adósság-visszafizetésekről történő beszámolást. A törlesztések a KESZ adósságtörlesztési számlája terhére teljesültek.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított hiányt államkötvények kibocsátásával, külföldi devizahitel felvételével finanszírozta a pénzügyminiszter, illetve a központi költségvetés terhére belföldi hitelezőktől forint hiteleket vállalt át. A deviza hitel felvételek különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

Az 5. §-hoz

Az 5. §-ban szereplő forint- és deviza államkötvény kibocsátások biztosították az e törvény 3. §-ban foglalt törlesztési kiadások forrását.

A 6. §-hoz

A költségvetési törvény a Kincstári Egységes Számla likviditásának biztosítására is felhatalmazta a pénzügyminisztert, amelynek során növelte az államkötvények és a kincstárjegyek állományát.

A költségvetés végrehajtásával kapcsolatos egyes rendelkezések

A 7-8. §-hoz

A törvény tartalmazza a helyi önkormányzatok 2005. évi normatív állami hozzájárulása, a normatív kötött felhasználású támogatások, a központosított támogatások, az egyes szociális feladatok kiegészítő támogatása, a cél- és címzett támogatások, a fejlesztési és vis maior támogatások, az önhibájukon kívül hátrányos helyzetben lévő (forráshiányos) helyi önkormányzatok támogatása, a helyi önkormányzatok jövedelem-differenciálódását mérséklő kiegészítések és beszámítások, és a 2004. december 31-én feladattal terhelt központosított és normatív, kötött felhasználású támogatások elszámolásának eredményeit, az ezekkel kapcsolatos költségvetési kötelezettségeket, valamint az önkormányzati visszafizetési és kamatfizetési kötelezettségeket.

Tartalmazza továbbá a jövedelemkülönbség mérséklés végelszámolásához kapcsolódó központi költségvetési kifizetési kötelezettséget.

Az Állami Számvevőszék megállapításai e törvény keretében kerülnek átvezetésre.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzati 2005. évi címzett és céltámogatások, a fejlesztési és vis maior feladatok támogatása, a vis maior tartalék előirányzat maradványainak összegét.

A 9. §-hoz

Az ÁPV Rt. hozzárendelt vagyonából befolyt bevételeinek 2005. évi felhasználását, azaz a privatizációval és vagyonkezeléssel összefüggő ráfordításait és a privatizációs tartalék feltöltésére fordított összeget tartalmazza a törvény 15. számú melléklete.

A 10. §-hoz

(1) bekezdéshez:

Az önkormányzati fenntartású közoktatási intézményhálózat tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. § (3) bekezdése szerint - pótlólagos, kiegészítő támogatás illeti meg, (amely az önkormányzati adatok ismeretében kiegészítés, illetve beszámítás lehet).

(2) bekezdéshez:

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet utalását - jelen esetben a beszámítását a 2006. évi támogatásnál - az érintett egyházak számára.

A 11. §-hoz

Az (1) bekezdés az Operatív Programok támogatási döntéseinek jóváhagyásáról rendelkezik.

A (2) bekezdés az EQUAL Közösségi Kezdeményezés támogatási döntéseinek jóváhagyásáról rendelkezik.

A (3) bekezdés az Európai Bizottság által 2005. december 31-ig elfogadott Kohéziós Alap projektek kötelezettségvállalási keret-összegeit mutatja be.

A (4) bekezdés az Európai Bizottság által 2005. december 31-ig elfogadott Schengen Alap projektek kötelezettségvállalási keret-összegeit mutatja be.

A 12. §-hoz

A 2004-2006. közötti Nemzeti Vidékfejlesztési Terv forrásainak maximális felhasználása érdekében az eredetileg jóváhagyott keret-összeget meghaladó kötelezettségvállalásra került sor. A többlet-kötelezettségek az Európai Unió 2007-2013 közötti középtávú költségvetési keretterve alapján a későbbiekben döntő részben közösségi forrásból, kisebb mértékben központi költségvetési forrásból finanszírozhatóak.

A 13-14. §-hoz

A paragrafusok az elkülönített állami pénzalapok és a központi költségvetés mérlegének jóváhagyásáról rendelkeznek.

Második rész

Az államadósság, az állami követelések köre, kezelése és változása

A 15. §-hoz

A paragrafus az előírásoknak megfelelően bemutatja a Magyar Államkincstár által kezelt állami kölcsön és állami alapjuttatás összegeinek változását.

A 16. §-hoz

A társadalombiztosítás pénzügyi alapjai közreműködésével, de nem a társadalombiztosítás pénzügyi alapjai terhére folyósított 2005. évi ellátások megtérítési különbözetének pénzügyi rendezését tartalmazza a törvény.

A 17. §-hoz

A társadalombiztosítási alrendszer alaponkénti hiányának rendezéséről a költségvetés végrehajtásáról szóló beszámoláskor kell rendelkezni. A törvény az Ny. Alap 2005. évi és az E. Alap 2005. évi hiányának az Alapok hitelállományát finanszírozó KESZ előlegből 2006. december 31-éig történő elengedéséről rendelkezik.

A 18. §-hoz

A Budapest IX. kerület Páva utcai Zsinagóga teljes rekonstrukcióját és Holocaust Dokumentációs Központtá történő átépítését a Nemzeti Kulturális Örökség Minisztériuma (NKÖM) végezte el. Az ingatlan tulajdonosával, a Budapest Zsidó Hitközséggel (BZSH), valamint a Magyarországi Zsidó Hitközségek Szövetségével kötött szerződés értelmében a beruházás megvalósítása érdekében az NKÖM a beruházás befejezéséig jogosult az ingatlan korlátozás nélküli használatára.

A beruházás befejezését követően létrejött szerződésmódosítás alapján az ingatlant - a beruházásra fordított értékkel növelve - az NKÖM a BZSH-nak visszaadta, egyidejűleg megállapodott az ingatlan tulajdonosával arról, hogy a Holocaust Dokumentációs Központ Közalapítvány (Közalapítvány) javára ingyenesen átengedi.

Az Állandó Kiállítás beruházás szakmai előkészítését, a megvalósítással együtt az NKÖM megbízása alapján a Magyar Nemzeti Múzeum végezte. A beruházás befejezését követően az állandó kiállítás 2006. február 21-én megnyílt. A beruházási állomány jelenleg a megvalósító szervezet nyilvántartásában szerepel, indokolt azonban, hogy az a működtető Közalapítvány nyilvántartásába kerüljön át.

A 19. §-hoz

A Kormány 2001-ben kormányhatározatban rögzítette a hadiipari kapacitásokat, valamint a stratégiai érdekű hadiipari kapacitásokat. Ezek között szerepelt többek között az MM Speciális Rt. Az Rt. 2003-ban történt végelszámolása során azon eszközeit, amelyek a hadiipari termékek gyártásához szükségesek, valamint a hozzátartozó technológiát a HM Elektronikai, Logisztikai és Vagyonkezelő Rt. - mint tartós állami tulajdonú társasági részesedéssel működő társaság - megvásárolta, és minősített időszak esetén vállalta a gyártást, valamint átvállalta a visszapótlási kötelezettséggel felszabadított Állami Céltartalék készlet visszapótlását is. (A HM Elektronikai, Logisztikai és Vagyonkezelő Rt. azzal vásárolta meg a hadiipari kapacitást, és vállalta az Állami Céltartalék készlet visszapótlási kötelezettséget, hogy megrendeléshez jut, illetve a kapacitás fenntartása állami támogatásban részesül.)

Tekintettel arra, hogy 2005-ben a Honvédelmi Minisztérium a kapacitás fenntartási igényétől elállt, szükségessé vált a HM Elektronikai, Logisztikai és Vagyonkezelő Rt-nél lévő gyártó kapacitások rögzítésének feloldása. Ezután a kapacitáshoz kapcsolódó Állami Céltartalék is feleslegessé vált, a visszapótlási kötelezettség is értelmét vesztette.

A 20. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény alapján a Munkaerőpiaci Alapnak meg kell térítenie az „új” korengedményes nyugdíj jogcímen keletkezett 2005. évi finanszírozási különbözetből származó összeget a NYUFIG technikai számla javára.

Harmadik rész

A társadalombiztosítás pénzügyi alapjai 2005. évi költségvetésének végrehajtása

Első fejezet

A társadalombiztosítás pénzügyi alapjai 2005. évi kiadásainak és bevételeinek főösszege, a hiány mértéke

A 21. §-hoz

A társadalombiztosítási alrendszer 2005. évi bevételi és kiadási főösszegét, valamint hiányát tartalmazza a paragrafus.

Második fejezet

A Nyugdíjbiztosítási Alap költségvetésének végrehajtása

A 22. §-hoz

Az Ny. Alap 2005. évi tényleges költségvetési bevételét, kiadását és hiányát állapítja meg ez a paragrafus.

A 23. §-hoz

Az Ny. Alapnál 2005. évben összesen 2 433,6 millió forint működési előirányzat-maradvány képződött, a 2005. évi működési kiadások tartalmazzák a 2004. évi 2 167,1 millió forint előirányzat-maradvány felhasználását.

Harmadik fejezet

Az Egészségbiztosítási Alap költségvetésének végrehajtása

A 24. §-hoz

Az E. Alap 2005. évi költségvetési bevételét, kiadását és hiányát állapítja meg ez a paragrafus.

A 25. §-hoz

Az E. Alapnál 2005-ben összesen 1 806,6 millió forint működési előirányzat maradvány képződött. Az E. Alap 2005. évi működési kiadásai tartalmazzák a 2004. évi 1 413,2 millió forint működési előirányzat maradvány felhasználást.

Negyedik fejezet

A társadalombiztosítás pénzügyi alapjai költségvetésének végrehajtásával kapcsolatos rendelkezések

A 26. §-hoz

A két ágazat a költségvetési törvény 73. § (4) bekezdésére és a 80. §-ára figyelemmel a világbanki kölcsönnel összefüggő tőketörlesztésre és kamatkiadásra a LXXI. Nyugdíjbiztosítási Alap fejezet 5. cím, 1. Központi hivatali szerv és igazgatási szervei alcím előirányzatnál 520,1 millió forintot, illetve a LXXII. Egészségbiztosítási Alap fejezet, 5. cím, 1. Központi hivatali szerv alcím előirányzatnál 733,9 millió forintot használt fel.

A költségvetési törvény 73. §-ának (5) bekezdése szerint az Ny. Alapnál az évközi nyugellátás-emeléssel összefüggésben a működési kiadások fedezetére 383,7 millió forint került felhasználásra.

A költségvetési törvény 73. §-ának (7) bekezdésében foglalt felhatalmazás alapján az egészségügyi miniszter a baleseti és kártérítési megtérítések többletbevételéből, valamint az egészségügyi szolgáltatók visszafizetéséből befolyó bevételekből a LXXII. Egészségbiztosítási Alap fejezet, 5. cím, 1. alcím, 1. előirányzat-csoport, 1. Személyi juttatások és 2. Munkaadókat terhelő járulékok kiemelt előirányzatain 98,3 millió forint, illetve 30,9 millió forint összegű túllépést engedélyezett.

A törvény tartalmazza a költségvetési törvény 79. § (1) és (2) bekezdésében foglaltak szerint az Ny. Alapnál a nyugellátások alcímen belül az adott előirányzat terhére különös méltánylást érdemlő körülmények esetén méltányossági alapon megállapításra kerülő nyugellátásra 198,7 millió forint, nyugdíjemelésre 730,8 millió forint, illetve az E. Alapnál méltányossági ellátásként terhességi-gyermekágyi segélyre 5,8 millió forint, táppénzre 155,2 millió forint, gyermekgondozási díjra 18,6 millió forint, gyógyító-megelőző ellátásra 105,1 millió forint, gyógyszertámogatásra 4 085,8 millió forint, gyógyászati segédeszköz támogatásra 1132,1 millió forint felhasználását.

A költségvetési törvény 81. §-a alapján az E. Alap költségvetése 50,0 millió forint összegben támogatást nyújthatott a Fogyatékos Gyermekek, Tanulók Felzárkóztatásáért Országos Közalapítvány részére. Az összeg teljes egészében felhasználásra került. A támogatás a súlyosan és halmozottan fogyatékos gyermekek intézményes ellátásához kapcsolódó innovatív programtervbe illeszkedő, fejlesztő felkészítés költségeihez történő hozzájárulás célját szolgálta, a fogyatékos gyermekek fejlesztő felkészítését elősegítő eszközök és berendezések beszerzése, akadálymentesítés és infrastruktúra kialakítása, tanulást segítő speciális eszközök beszerzése formájában.

A 27. §-hoz

A Magyar Köztársaság 2004. évi költségvetésének végrehajtásáról szóló 2005. évi CXVIII. törvény 17. §-ában és 19. § b) pontjában szereplő pénzbeni kárpótlás alapján megállapított életjáradék visszatérítési, illetve a jövedelempótló és jövedelemkiegészítő támogatás megtérítési kötelezettségek, továbbá a „régi” korengedményes nyugdíjjal összefüggő átutalás teljesítésének tudomásulvételét tartalmazza.

A 28. §-hoz

Az Ny. Alapot kezelő Országos Nyugdíjbiztosítási Főigazgatóság könyveiben szereplő korengedményes nyugdíj tartozás fejében átvett vagyonelemek kivezetésének, illetve egyidejűleg a Kincstári Vagyoni Igazgatóságnál történő állományba-vételének megvalósulásáról tartalmaz rendelkezést.

A 29. §-hoz

A költségvetési törvény 51. § (6) bekezdése rendelkezésének megfelelően az Ny. Alapnál és az E. Alapnál a jogszabályokban előírt összegű előirányzat-maradvány képzése megtörtént.

A 30. §-hoz

A törvény az Ny. Alap és az E. Alap 2005. évi költségvetésének tényleges teljesülését tartalmazó mérlegek jóváhagyásáról rendelkezik.

Záró rendelkezések

A 31. §-hoz

Hatályba léptető rendelkezés.