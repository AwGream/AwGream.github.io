2017. évi CXXX. törvény indokolása

a polgári perrendtartásról szóló 2016. évi CXXX. törvény hatálybalépésével összefüggő egyes törvények módosításáról

-----STARTING---POINT---ALTALANOS--- 

Az Országgyűlés 2016. november 22. napján fogadta el a polgári perrendtartásról szóló 2016. évi CXXX. törvényt (a továbbiakban: új Pp.), amely 2018. január 1. napján lép hatályba. Fontos társadalmi érdek, hogy az új Pp. hatálybalépése - az új eljárásjogi szabályozás megfelelő érvényesülése érdekében - a jogrendszer koherenciájának, egységességének megőrzésével történjen meg. A polgári perrendtartásról szóló 2016. évi CXXX. törvény hatálybalépésével összefüggő egyes törvények módosításáról szóló törvény (a továbbiakban: törvény), az új Pp.-vel összefüggő törvények - felülvizsgálat eredményeképpen szükségessé váló - módosításait, valamint a szükségtelenné vált törvényi szabályok hatályon kívül helyezésére vonatkozó rendelkezéseket tartalmazza. Az említett szabályok megalkotása és elfogadása az új polgári eljárásjogi kódex megfelelő alkalmazásának garanciája.

Az új Pp. - ahol a szabályozás megváltoztatása nem indokolt - fenntartja a polgári perrendtartásról szóló 1952. évi III. törvény (a továbbiakban: hatályos Pp.) szabályait, ugyanakkor az eljárásjogi szabályozás megújuló területein a szabályozási mód koncepcionális megváltoztatása, új jogintézmények bevezetése és a régi jogintézmények részletszabályainak megváltoztatása szükségessé teszi a teljes jogrendszer felülvizsgálatát.

Az új Pp. a bírósági hatáskör tekintetében alapvető változást hoz, a hatásköri szabályozást a négyszintű bírósági szervezethez igazítja, és általános hatáskörrel a törvényszéket ruházza fel. Ez azt jelenti, hogy a törvényszék hatáskörébe tartoznak mindazok a perek, amelyek elbírálását törvény nem utalja a járásbíróság hatáskörébe, vagyis a hatályos Pp. szabályozási logikáját az új Pp. megfordítja. Az egységes eljárási szabályokat tehát az általános hatáskörrel felruházott törvényszékre modellezi, ahol - a hatályos szabályozástól eltérően - mindkét fél számára kötelező a jogi képviselet.

A hatályos Pp.-nek a meghatalmazottként, illetve kötelező jogi képviselet esetén jogi képviselőként eljárni jogosult személyek körére vonatkozó szabályozása indokolatlanul terjedelmes és bonyolult, erre tekintettel az új Pp. csökkenti az eljárni jogosult személyi kört. Az új Pp. lehetővé teszi továbbá az ideiglenes intézkedés kezdeményezését a keresetlevél benyújtása előtt is.

Az új Pp. koncepcionális változtatásokat hajt végre többek között a sikertelen kézbesítéssel kapcsolatos esetekben is, amikor a kézbesítés azért volt eredménytelen, mert a címzett az iratot nem vette át. A hatályos Pp. ezekhez az esetekhez a kézbesítési vélelem beállásának jogkövetkezményét fűzi. Az új Pp. ezeket az eseteket nem kézbesítési vélelemként, hanem kézbesítési fikcióként kezeli, ami ellen jogorvoslatként kézbesítési kifogásnak van helye.

Az új Pp. az eljárást egymástól elkülönülő, két szakaszra osztja. Az osztott perszerkezet lehetőséget ad arra, hogy a perfelvételi szakra koncentrálódjon a jogvita tartalmának, kereteinek meghatározása, az érdemi tárgyalási szak célja pedig az, hogy a perfelvételi szakban azonosított jogvita vonatkozásában, az ott rögzített keretek között a bizonyítás lefolytatásra kerüljön, ami a megfelelő előkészítés következtében célirányosabbá válik.

Az eljárás anyagának rögzítése körében az új Pp. nyit a modern technológia irányába. Míg az írásbeli jegyzőkönyvezés a perfelvételi szakban továbbra is kizárólagos lesz, addig az érdemi tárgyalási szakban történt eljárási cselekményről - ha annak technikai feltételei fennállnak - lehetővé válik folyamatos kép- és hangfelvétel készítése, ami jegyzőkönyvnek minősül.

Az új Pp. bizonyítással kapcsolatos szabályozásának leglényegesebb változása a szakértői bizonyítás koncepcionális megújítása. A felek - a bíró által kirendelt szakértőn kívül - szabályozott keretek között megbízott szakértőjük vagy már a pert megelőző, más eljárásban kirendelt szakértővel is bizonyíthatnak.

Külön törvény keretei között kapnak helyet a közigazgatási perek, amelyeket a továbbiakban a közigazgatási perrendtartás szabályoz és nem az új Pp.

Az egységes perrendi szemlélet következtében szükségtelenné vált a pertárgyérték alacsony, vagy magas voltára tekintettel történő szabályozás, a kisértékű és a kiemelt jelentőségű perek speciális szabályai az új Pp.-ben már nem kapnak helyet.

Az új Pp. két kollektív igényérvényesítéssel kapcsolatos eljárás szabályait tartalmazza: a közérdekből indított perekét és a társult perekét. Közérdekű perekre ma is adnak felhatalmazást különböző jogszabályok, ezek eljárási kereteit teremti meg az új Pp. A társult perlés intézménye teljesen új a magyar perjogi szabályozásban. A társult per szabályai szélesebb körben engedik meg az egyedi igények összevont, kollektív érvényesítését, akkor, amikor a közérdek nem indokolja a közhatalom (pl. ügyész, hatóságok) beavatkozását, viszont az igények nagy száma és hasonlósága miatt a kollektív elbírálás hatékonysági előnyöket nyújt.

A korábbiakban - a teljesség igénye nélkül - bemutatott koncepcionális változások jelentős átgondolást igényelnek a teljes jogrendszer vonatkozásában, valamint szükségessé teszik a jogrendszer szabályozó eszközeinek hozzá igazítását az újonnan megalkotott szabályrendszerhez, a jogrendszer koherenciájának a biztosítása érdekében.

A hatályos Pp.-re, annak egyes szabályaira, jogintézményeire számos jogszabály hivatkozik, ezért a hatálybalépésig rendelkezésre álló időben valamennyi ilyen hivatkozást is felül kell vizsgálni és módosítani kell annak érdekében, hogy az új Pp. alkalmazásakor a lehető legkisebb mértékű bizonytalanság merüljön fel.

-----STARTING---POINT---RESZLETES---

Az 1. §-hoz

Az új Pp. által megújított költségkedvezményi rendszerben a felet nem illetheti meg a bíróság által engedélyezett személyes illetékfeljegyzési jog. Az önálló személyes illetékfeljegyzési jog kedvezménye ezzel megszűnik, a Pp. értelmében a fél illetékfeljegyzési jogban kizárólag az eljárás tárgyánál fogva részesülhet. A törvény ezzel összhangban megszünteti a nem is a felekhez, hanem a sajátos perbeli szereplőkhöz - pl.: ügygondnok, ügyész - kapcsolt személyes illetékfeljegyzési jog intézményét is. A szabályozási tartalmat viszont annak szükségessége okán fenntartja úgy, hogy azt új szabályban az illetékfizetésre kötelezettek alcím szabályai között rögzíti.

A törvény csak szövegezésében változtat azon a szabályon, amely az illeték számításának az alapjául a perrendtartásban meghatározott pertárgyértéket teszi. Az új Pp. ugyanis nemcsak egy helyen, a pertárgyérték szabályai között, hanem az egyes különleges eljárások rendelkezései között is tartalmaz pertárgyérték számítási szabályt.

Az új Pp. a látszólagos tárgyi keresethalmazat fogalmán belül a vagylagosan előterjesztett igényektől kifejezetten megkülönbözteti az eshetőlegesen előterjesztett igényeket. A törvény ezt a terminológiai egyértelműsítést jeleníti meg az illetékalap-számítási szabályban.

A törvény az elsőfokú polgári eljárások illetékének általános mértékére irányadó rendelkezéseken átvezeti az új Pp. elsőfokú eljárásra irányadó szabályozását, amely szerint nincs lehetőség szóbeli kereset azonnali tárgyalására és az egyezségi kísérletre idézés folytán megindult eljárás nem alakulhat át perré. A szabályokat tartalmi változtatás nélkül kiegészíti továbbá két korábban a mérsékelt illeték szabályai között elhelyezett, a közvetítői eljárást és az előzetes bizonyítást követő eljárás illetékmértékére irányadó rendelkezéssel. Az új Pp. ugyanis a mérsékelt illeték kedvezményét fogalmilag kizárólag meghatározott perbeli események bekövetkezéséhez köti, e két esetben pedig az illeték mértéke a peres eljárás során nem csökken.

A 2. §-hoz

Az új Pp. megújult szabályozása értelmében a házastársak vagyoni viszonyaival összefüggő kereset - a házastársi tartás és a házastársi közös lakás használatának rendezése iránti kereset kivételével - a házassági perrel nem kapcsolható össze. A törvény ennek megfelelően elhagyja a házassági perben érvényesített házastársi közös vagyon megosztása iránti igény tekintetében irányadó szabályt, de az elsőfokú eljárás illetéke kapcsán fenntartja, hogy a házassági perben érvényesített lakáshasználat rendezése iránti igény pertárgyértékét az illeték számításánál figyelmen kívül kell hagyni. A fellebbezési illeték esetén ezen igény értékének figyelmen kívül hagyását csak arra az esetre írja elő, ha a fellebbezés nem csak a vagyoni igényre vonatkozó ítéleti rendelkezés ellen irányul.

A törvény új, önálló szakaszban foglalja össze az elsőfokú közigazgatási bírósági eljárásért fizetendő illeték alapjára és mértékére irányadó szabályokat figyelemmel arra, hogy a polgári eljárás fogalma alá nem tartoznak a közigazgatási perrendtartásról szóló 2017. évi I. törvény (a továbbiakban: Kp.) hatálya alá sorolt eljárások és a közigazgatási nemperes eljárások sem. A jogorvoslati eljárásokra irányadó illetékszabályok értelemszerűen a közigazgatási bírósági eljárásokban is irányadók.

Az új Pp. a felülvizsgálatból törvény értelmében kizárt vagyonjogi perekben új lehetőségként bevezeti a felülvizsgálati eljárás engedélyezését. Az engedélyezés iránt a félnek külön kérelmet kell előterjesztenie, és ha a Kúria a felülvizsgálatot engedélyezi, úgy a félnek a Kúria felhívására az illetéket a felülvizsgálati illetékre ki kell egészítenie. A törvény ezzel összhangban megteremti a kérelem illetékmértékére vonatkozó új szabályt. Az ítélet esetén a felülvizsgálati kérelemhez hasonlóan százalékos, továbbá minimum és maximum értéket határoz meg, végzés esetén - annak fajtájától függetlenül - pedig tételes illetéket.

A törvény minden esetben menetesíti a felet a jogorvoslati eljárás eredményeképpen megismételt eljárás illetékének a megfizetése alól, nem csak abban az esetben, ha a bírósági határozat hatályon kívül helyezése a jogorvoslati kérelem korlátaira tekintet nélkül történt.

A 3. §-hoz

A törvény az illetékmentes eljárásokon átvezeti az új Pp. új terminológiáját (elutasítás helyett visszautasítás, per megszüntetése helyett eljárás megszüntetése). A törvény megfogalmazása alapján egyértelmű, hogy minden, az illetékfizetés szempontjából önállónak minősülő eljárás (pl.: másodfokú eljárás, perújítási eljárás) esetén fennáll a mentesség akkor, ha a perorvoslat az eljárást megindító beadvány visszautasításáról rendelkező döntés ellen irányul. A visszautasítás oka közömbös. A törvény illetékmentessé teszi a fellebbezést és felülvizsgálatot is, ha ezek az eljárás megszüntetéséről rendelkező döntés ellen irányulnak, de csak akkor, ha a megszüntetésre az elektronikus kapcsolattartásra vonatkozó szabályok megszegése miatt [új Pp. 618. § (2) bekezdése], az új Pp. 259. §-ában meghatározott okokból vagy azért került sor, mert az eljárást megindító beadványt vissza kellett volna utasítani. E körben a jogszabályhely - annak bevezető része szerint is - attól függetlenül alkalmazható, hogy az eljárás polgárinak vagy közigazgatásinak minősül.

A törvény a határozat kijavítása és kiegészítése iránti kérelemmel egyezően illetékmentessé teszi az új Pp. által bevezetett kiigazítás iránti kérelmet is, mivel a kiigazítás ugyanúgy a határozat hibájának, az azt meghozó bíróság általi korrigálására szolgáló jogintézmény.

A törvény a bírósági peres és nemperes eljárásokra adott általános meghatalmazások közhiteles nyilvántartásáról szóló törvény szerinti nyilvántartási eljárást - amelyben az általános meghatalmazások bejegyzésére, módosítására, törlésére kerül sor - illetékmentessé teszi. A törvény a kedvezmény megteremetésével a nyilvántartási eljárás igénybevételére ösztönöz, annak keretében lehetőség van ugyanis arra, hogy a fél országos hatállyal egy eljárás keretében adjon a képviselőjének meghatalmazást, adminisztrációs tehertől mentesítve ezzel a bíróságot és a felet.

Az új Pp. által szabályozott elsőfokú peres eljárásban a kereset és az azzal szembeni védekezés - a per idő- és költségvetületét meghatározó - kereteinek a kialakításában nem az első tárgyalásnak, hanem a perfelvétel lezárásának van döntő jelentősége. A perfelvétel lezárásáig a perfelvételi nyilatkozatok - akár a bíróság anyagi pervezetésre hatására - jóval szabadabban megváltoztathatóak, mint azt követően. A törvény ezzel összhangban a mérsékelt illetéket eredményező kedvezmény mértékét nem az első tárgyaláshoz, hanem a perfelvételt lezáró végzés meghozatalához köti, kivéve a közigazgatási pereket, ahol osztott perszerkezet hiányában továbbra is az első tárgyaláshoz. Ha a közigazgatási perben nem kerül sor tárgyalás tartására, úgy a törvény egészen a per befejezéséig biztosítja a lehető legnagyobb mértékű illetékkedvezményt. A törvény a mérsékelt illeték kedvezményét kiterjeszti az eljárás megszüntetésének azon eseteire is, amelyekkel kapcsolatos döntés elleni fellebbezés és felülvizsgálat egyébként illetékmentesnek minősül. A törvény új szabállyal a mérsékelt illetékre irányadó rendelkezések között rögzíti, hogy amennyiben az eljárást megindító beadvány előterjesztéséhez, illetve a perindításhoz fűződő joghatások a beadvány visszautasítását vagy az eljárás megszüntetését követően az újólag előterjesztett kérelem folytán fennmaradnak, úgy a mérsékelt illetéket meghaladóan megfizetett illetékrészt az új eljárás kapcsán nem kell újból megfizetni. Ezzel összhangban mondja ki az illetékekről szóló 1990. évi XCIII. törvény (a továbbiakban: Itv.) 81. § (3) bekezdése, hogy a mérsékelt illetéken felül megfizetett illetékrész visszatérítésére csak akkor van lehetőség, ha az eljárást megindító beadványt a jogi hatások fennmaradására előírt határidőn belül nem nyújtották be újra szabályszerűen. A törvény új rendelkezéssel egyértelműsíti azt, hogy a mérsékelt illeték kedvezménye csak annak az eljárásnak az illetékére terjed ki, amelyben a mérséklésre okot adó percselekmény történt. A kedvezmény tehát nem érinti a korábbi illetékköteles eljárás illetékét.

A törvény átvezeti a rendelkezéseken a Kp. tárgyi hatályából következő szükségszerű változtatásokat is.

A 4-5. §-hoz

Átvezeti a törvényen az új Pp. terminológiai változásait, így az elutasítás helyett a visszautasítás, a jogi hatály helyett a joghatás fogalmát vezeti be. Ezen felül alcím címek elhagyásával és az eljárások átnevezésével átvezeti a polgári és a közigazgatási perrendtartás elkülönülése, valamint a Kp. tárgyi hatálya miatti fogalmi változásokat is. A törvény a beavatkozóra irányadó szabályokat az érdekeltre is kiterjeszti, mert a Kp. a beavatkozó helyett az érdekelt fogalmát vezeti be azon az eljárásban a felperes és az alperes mellett részt vevő személy megnevezésére, akinek jogát vagy jogos érdekét a bíróság döntése érintheti.

Az új Pp. költségkedvezményi rendszerében a felet külön jogszabályban meghatározott feltételek szerint megilletheti a bíróság által engedélyezett költségfeljegyzési jog, amely lehet részleges is, így akár kizárólag az illetékre kiterjedő. Ezzel összhangban a fél külön, személyes illetékfeljegyzési jogra nem lehet jogosult, ebben a kedvezményben a fél kizárólag az eljárás tárgyánál fogva részesülhet. A törvény ezért megszünteti az Itv. személyes illetékfeljegyzési jogra irányadó rendelkezéseit és egyúttal a költségfeljegyzési jog tárgyában hozott határozat elleni jogorvoslati eljárást is az illetékmentes eljárások körébe vonja.

Az új Pp. a költségekre irányadó szabályok között rendezi a - többek között az illetékkedvezmény miatt - meg nem fizetett illeték megfizetésének a kérdését. A szabályok között kimondja, hogy a fél abban az arányban, illetve részben kell, hogy megfizesse az államnak járó illetéket, mint amelyben a törvény szerint a perköltség vagy perköltségrész megtérítésére is köteles. A perköltségviselés tekintetében pedig a 83. § (3) bekezdésében éppen olyan tartalmú szabályt rögzít, mint az Itv. 62. § (2) bekezdése. A törvény ezért ez utóbbi, az új Pp. alapján egyébként is érvényesülő szabályt hatályon kívül helyezi.

A törvény a bírósági peres és nemperes eljárásokra adott általános meghatalmazások közhiteles nyilvántartásáról szóló törvény szerinti nyilvántartási eljárást illetékmentes eljárássá minősíti annak érdekében, hogy a felek és a bíróság adminisztratív terheit is egyaránt csökkentő nyilvántartás igénybe vételére ösztönözzön. Ennek megfelelően megszünteti az Itv. ezzel összefüggő, tételes illetékmértéket meghatározó rendelkezését. Az új nyilvántartási törvény szabályozásából eleve az következik, hogy a bejegyzések száma várhatóan csökkeni fog, mert elegendő lesz egy bíróságon bejegyeztetni az ország akár összes bíróságára szóló általános meghatalmazást, szemben a hatályos szabályozással, amely alapján minden egyes bíróságon külön kell az általános meghatalmazást bejegyeztetni.

A 6-7. §-hoz

A törvény a használati minták oltalmáról szóló 1991. évi XXXVIII. törvény (a továbbiakban: Hmtv.) 38. § (2) bekezdésében foglalt utaló szabály alapján a mintaoltalmi perekre a szabadalmi perek szabályait kell alkalmazni. A törvény a szabadalmi perek szabályainak az új Pp.-hez történő igazítását is elvégzi. A Hmtv. ennek alapján egyedüliként szükséges korrekcióját a törvény az új Pp. hatásköri szabályaira tekintettel [20. § (1) és (3) bekezdés] végzi el, amely a törvényszék hatáskörébe utalja az iparjogvédelmi pereket. Ezáltal feleslegessé vált és hatályon kívül helyezésre kerül a Hmtv.-nek a törvényszék hatáskörére utaló rendelkezése.

A 8-9. §-hoz

A törvény a mikroelektronikai félvezető termékek topográfiájának oltalmáról szóló 1991. évi XXXIX. törvény (a továbbiakban: Toptv.) 24. § (1) bekezdésében foglalt utaló szabály alapján a mintaoltalmi perekre a szabadalmi perek szabályait kell alkalmazni. A törvény a szabadalmi perek szabályainak az új perrendtartáshoz történő igazítását is elvégzi. A Toptv. ennek alapján egyedüliként szükséges korrekcióját a törvény az új Pp. hatásköri szabályaira tekintettel [20. § (1) és (3) bekezdés] végzi el, amely a törvényszék hatáskörébe utalja az iparjogvédelmi pereket. Ezáltal feleslegessé vált és hatályon kívül helyezésre kerül a Toptv.-nek a törvényszék hatáskörére utaló rendelkezése.

A 10. §-hoz

A közjegyzőkről szóló 1991. évi XLI. törvény (a továbbiakban: Kjtv.) 4. §-a vezeti be a Pp. rövidítést, azonban az nem mereven hivatkozik a Pp.-re, így a továbbiakban nem lehetne a Pp. konkrét szabályára hivatkozni. Ezért szükségesé vált e rugalmas hivatkozás merevre történő módosítása. A hozzátartozó fogalmát az új Pp. az anyagi jogra utaló szabállyal határozza meg az értelmező rendelkezések között, ezért a továbbiakban a hozzátartozó fogalmába már az új Pp. alkalmazásában sem fog beletartozni a jegyes, tekintettel arra, hogy ezt a hozzátartozói viszonyt sem a hatályos Polgári Törvénykönyvről szóló 2013. évi V. törvény (a továbbiakban: Ptk.), sem más jogszabály nem határozza meg. Az új Pp. hatálybalépésével összhangban szükséges a hatályos Pp.-re történő merev hivatkozás helyett a Ptk. hozzátartozó fogalmára utalni. Lényeges terminológiai változás az új Pp.-ben, hogy az alaki okból érdemi elbírálásra alkalmatlan kérelmek, beadványok tekintetében egységesen a visszautasítás kifejezést, míg az érdemben elbírált és megalapozatlannak talált kérelem, beadvány tekintetében az elutasítás kifejezést használja. A terminológiai egységesség megteremtése érdekében szükséges a Kjtv.-ben is a megfelelő módosítások átvezetése.

A 11-15. §-hoz

A törvény tekintetbe veszi, hogy az új Pp.-vel összefüggő törvénymódosítások keretei között megalkotásra kerül a bírósági polgári nemperes eljárásokban alkalmazandó szabályokról, valamint egyes bírósági nemperes eljárásokról szóló 2017. évi CXVIII. törvény (a továbbiakban: Bpnp.), melyben meghatározásra kerülnek a bírósági polgári nemperes eljárások közös szabályai. E szabályok rendezik a bírósági nemperes eljárásokban az új polgári peres eljárásjogi kódexszel összefüggő általános eltéréseket, amelyek abból adódnak, hogy ezekben az eljárásokban nem elsősorban a kontradiktórius eljárási szabályok alapján történik az igények érvényesítése és az eljárás lefolytatása.

A módosítások kiegészítik a csődeljárásról és a felszámolási eljárásról szóló 1991. évi XLIX. törvényt (a továbbiakban: Csődtv.) arra tekintettel, hogy mely végzések ellen van helye fellebbezésnek. A hatályos Pp. ebben a tekintetben mögöttes szabályként volt felhívható, de az új Pp. 365. § (2) bekezdés b) pontjára tekintettel a fellebbezhető végzések körét az ágazati törvényeknek egyértelművé kell tenniük. Ugyanakkor az eljárást befejező végzések tekintetében a Bpnp. generálisan rendezi a fellebbezési jogot, míg egyes végzés típusok (pl. eljárást felfüggesztése, áttétel, pénzbírságban marasztaló végzés, az eljárás során hozott költségben marasztaló végzés) esetében a háttér jogszabályként szolgáló Pp. szabályozza a fellebbezhetőség kérdését.

A törvény a hatályos Pp.-re történő hivatkozást az új Pp.-re és a Bpnp.-re való utalásra cseréli, továbbá átvezeti az új Pp.-nek az érdemi vizsgálat nélküli (hivatalbóli) elutasítás helyett alkalmazott visszautasítás fogalomhasználatát is a Csődtv. kapcsolódó rendelkezésein.

A Csődtv. 3. § (2) bekezdésében indokolt egyértelművé tenni az eljárási határidőket, abban az esetben is, ha a Csődtv. valamely intézkedés haladéktalan megtételét vagy valamely határozat haladéktalan meghozatalát írja elő.

A Csődtv. 6. §-ában vannak összegyűjtve a Pp.-től, valamint a Bpnp.-től való eltérés legfontosabb szabályai. Az új Pp.-vel összefüggésben módosítást igényelnek a beavatkozás bejelentésének, az eljárás felfüggesztésének a szabályai. A szünetelés időtartama az eljárás gyorsítása érdekében rövidebb időtartamban került meghatározásra. A törvény rögzíti, hogy a Bpnp.-től eltérően bizonyos esetekben az elsőfokú eljárásban kötelező a jogi képviselet, valamint meghatározott körben magánszakértő alkalmazásának is helye van, valamint meghatározott esetben félbeszakadás helyett megszüntetésnek nincs helye. A törvény szűkíti a Pp. szerinti költségkedvezmények engedélyezhetőségét. A hitelezőknek az eljárás kezdeményezéséért fizetendő illetéken kívül egyrészt nyilvántartásba vételi díjat kell fizetniük (melyre egyébként sem terjed ki a költségkedvezmény, mivel nem költség, hanem díj), másrészt a vagyonfelügyelő vagy a felszámoló általuk sérelmezett intézkedése miatt a bírósághoz előterjesztett kifogás benyújtásakor is tételes illetéket kell fizetniük. A fizetésképtelenségi eljárásokban fizetendő tételes illetékek viszonylag alacsonyak, évek óta nem változtak, az összeg lényegesen kevesebb, mint a bíróság adminisztratív munkaterhe. A felszámolási eljárásban az eljárást kezdeményező hitelező számára az általa fizetett illetéket, költségeket az adós csődvagyonából a felszámoló haladéktalanul, felszámolási költségként fizeti ki [Csődtv. 27. § (1a) bek.], ezért költségfeljegyzési jog biztosítása nem indokolt. Az új Pp. által megteremtett felülvizsgálati engedélyezési rendszer tekintetében indokolt az engedélyezési eljárás gyorsítását szolgáló rendelkezések bevezetése.

A Csődtv. 7. és 22. §-ában pontosításra került, hogy a jogi képviselet csak az eljárást kezdeményező fél számára és csak az eljárás megindító kérelem előterjesztése tekintetében kötelező a jogi képviselet. Ugyanakkor a Bpnp. rendezi az ítélőtábla előtti fellebbezési és a Kúria előtti felülvizsgálati eljárásokkal kapcsolatosan a kötelező jogi képviselet szabályait.

A Csődtv. 9. §-ának módosítása az új Pp. 178. §-ával összefüggésben indokolt. Célszerű továbbá lehetővé tenni, hogy az adós, ha alakszerűségi hiányosságok, vagy a jogszabályi kellékek csatolásának hiányára tekintettel utasította vissza a bíróság a csődeljárás iránti kérelmet, a kérelem hatályának fenntartásával ismételten szabályszerűen benyújthassa a kérelmét. Ha az adós egyben a csődeljárás elrendelését visszautasító végzés ellen fellebbezést is benyújtott, ezt hatálytalannak kell tekinteni, tekintettel arra, hogy elsőbbsége van az ismételten, szabályszerűen benyújtott kérelmének az elsőfokú eljárás megindítása iránt.

A Csődtv. 21/A. §-ának módosítása a csődegyezség jogerős elbírálásának gyorsítását szolgálja.

A Csődtv. 27. §-ában kimondásra került a felszámolást elrendelő végzéssel szembeni fellebbezési jog; a felszámolási kérelmet elutasító végzés, az eljárást befejezi, így a Bpnp. biztosítja a fellebbezési jogot.

A Csődtv. 46. §-ában az új Pp. 508. § (7) bekezdésre tekintettel a munkavállaló jogainak védelme érdekében a felszámoló kötelezettségévé teszi, hogy a vitatással egyidejűleg tájékoztassa a munkavállalót a perindítás szükségességéről és határidejéről. A munkavállalónak a felszámoló által vitatott pénzkövetelése kivételt képez azon főszabály alól, hogy a felszámoló a vitatott hitelező igényt elbírálás céljából a felszámolási bíróságnak küldi meg. A törvény szabályozza a munkaügyi per eredményeként vagy megindításának elmaradása esetén a felszámolónak a munkavállalói hitelezői igény nyilvántartásba vételével kapcsolatos feladatait.

A Csődtv. 63. § (4) bekezdésében a pontosítás arra tekintettel szükséges, hogy a módosított (2) bekezdés a felszámoló részére észrevételezési jogot biztosít a kifogás vonatkozásában, ezért a bíróság csak a kifogással összefüggő észrevételezésre nyitva álló határidő leteltét követő 15 napon belül hozhatja meg a kifogás elbírálásáról szóló végzését.

A Csődtv. 68. §-a szerinti stratégiailag kiemelt felszámolási ügyekben indokolt megteremteni szűk körben a szünetelés lehetőségét az adós és a hitelező együttes kérelmére.

A 16-17. §-hoz

A törvény az általános közigazgatási rendtartásról szóló 2016. évi CL. törvény (a továbbiakban: Ákr.) terminológiájával teremt összhangot, illetve az új Pp. hatálybalépésével szükségtelenné vált rendelkezés hatályon kívül helyezését tartalmazza.

A 18. §-hoz

Az új Pp. hatálybalépésével összhangban szükséges a hatályos Pp.-re történő merev hivatkozás hatályon kívül helyezése.

A 19. §-hoz

A módosítást az a lényeges terminológiai változás indokolja, hogy az új Pp. az alaki okból érdemi elbírálásra alkalmatlan kérelmek, beadványok tekintetében egységesen a „visszautasítás” kifejezést használja, és ezt az ágazati jogszabályokban is szükséges megjeleníteni.

A 20. §-hoz

A bírósági végrehajtásról szóló 1994. évi LIII. törvény (a továbbiakban: Vht.) 9. §-ának módosítása jogtechnikai jellegű, az új Pp. szabályozásához való igazodás érdekében szövegpontosítást tartalmaz. A (2) bekezdés a 6/1986. (VI. 26.) IM rendelet szabályát illeszti be a Vht. szabályai közé, mert a rendelet egyes rendelkezései korszerűsítve a költségmentesség és a költségfeljegyzési jog polgári és közigazgatási bírósági eljárásban történő alkalmazásáról szóló törvényben jelennek meg, míg mások az adott ágazati törvényben. A (3) bekezdés az új Pp. Nyolcadik része által bevezetett kollektív igényérvényesítéssel kapcsolatos perek különös végrehajtási szabályait teremti meg. A kollektív igényérvényesítés az egyedi jogérvényesítéshez képest akkor indokolt, ha az hatékonysági előnyökkel jár. Több igény egy eljárásban történő elbírálása értelemszerűen időt és pénzt takarít meg a jogkeresők számára, tehát növeli az igazságszolgáltatás hatékonyságát. A 18/A. § beiktatásának a célja az, hogy ez a hatékonyság a kikényszerítés során se vesszen el, és lehetőség legyen a társult per eredményes lezárását követően egy közös végrehajtási lap kiállításával kezdeményezni a közös végrehajtási eljárást, melynek feltétele, hogy erre a felperesek között létrejött társult perlési szerződés külön felhatalmazást adjon. Azért kerülnek e speciális szabályok a végrehajtási lap kibocsátásának szabályai közé, mert a kollektív igényérvényesítést követő végrehajtási eljárásban más végrehajtható okirat kibocsátására nem kerülhet sor. Ha a jogosult egyedileg kezdeményezi a végrehajtási eljárást, akkor ez a kötöttség nem áll fenn.

A (4) bekezdés a 6/1986. (VI. 26.) IM rendelet szabályát illeszti be a Vht. szabályai közé, mert a rendelet egyes rendelkezései korszerűsítve a költségmentesség és a költségfeljegyzési jog polgári és közigazgatási bírósági eljárásban történő alkalmazásától szóló törvényben jelennek meg, míg mások az adott ágazati törvényben. A bírósági nemperes eljárásokról szóló törvény I. Fejezetének első alcíme a bírósági nemperes eljárásokra vonatkozó általános rendelkezések cím alatt azokat az eljárási szabályokat foglalja össze, amelyek nemcsak a Bpnp.-ben szabályozott nemperes eljárásokban érvényesülnek, hanem - ha törvény eltérően nem rendelkezik - más bírósági hatáskörbe tartozó nemperes eljárásokban, így a bírósági végrehajtási eljárásban is. A kézbesítési megbízott jogintézménye a hatályos Pp.-ben nem volt összhangban az uniós joggal. Az Európai Parlament és a Tanács 1393/2007/EK rendelete (2007. november 13.) a tagállamokban a polgári és kereskedelmi ügyekben a bírósági és bíróságon kívüli iratok kézbesítéséről (iratkézbesítés), és az 1348/2000/EK tanácsi rendelet hatályon kívül helyezéséről (a továbbiakban: kézbesítési rendelet) szabályozza a bírósági iratok tagállamok közötti kézbesítésének szabályait. Kézbesítési megbízott alkalmazása esetén nem valósult meg ténylegesen a kézbesítési rendelet szerinti külföldre (másik tagállamba) történő kézbesítés az egész eljárás folyamán, mivel a kézbesítési megbízott részére belföldre történik meg a kézbesítés a címzett fél helyett, vagy kézbesítési megbízott hiányában hirdetményi kézbesítés valósul meg annak ellenére, hogy a kézbesítési rendelet szerinti kézbesítési módok alkalmazásának nincs akadálya. Ezt a problémát hivatott orvosolni az új Pp. 143. § (6) bekezdése. A jogalkalmazás megkönnyítése érdekében szükséges az új Pp. hivatkozott szabályára történő merev hivatkozás beiktatása a Vht.-ba.

A 21. §-hoz

Az új Pp. a végrehajtás megszüntetése, illetve korlátozása iránti per megindításának egyik lehetséges, kifejezett okaként rögzíti az elévülést. A Vht. 41. §-ának módosítása ezzel összhangban megteremti annak kifejezett lehetőségét, hogy az adós az elévülésre a végrehajtási eljárás keretében is hivatkozhasson és egyúttal a jogszabályhely szövegezését az új tartalomhoz igazítja. A módosítás következtében a végrehajtást kérő elismerése esetén az adós nem kényszerül a költséggel és idővel járó végrehajtási per megindítására. A törvény ezen túl a szövegezésbeli egyszerűsítés érdekében a jogszabályhelyben említett költségkedvezmények felsorolását felváltja az összefoglaló fogalommal. Az új Pp. kizárja, hogy az adós a végrehajtani kívánt követelés érvényes létre nem jöttére hivatkozással pert indítson a végrehajtási záradékkal ellátott okirattal és azzal egy tekintet alá eső végrehajtható okirattal elrendelt végrehajtás megszüntetése vagy korlátozása iránt. A követelés érvényes létrejötte vagy már a végrehajtás elrendelését megelőző eljárásban vagy utóbb, az új Pp. általános szabályai szerint lefolytatandó perben tehető vitássá. E perben az új Pp. lehetővé teszi a végrehajtás felfüggesztését, ekkor a per jogerős elbírálásáig nem folytatódhat a végrehajtás. Amennyiben a perben a bíróság döntése szerint a követelés részben vagy egészben nem jött létre érvényesen, úgy a jogerős határozat alapján a végrehajtás korlátozására vagy megszüntetésére a végrehajtási eljárás keretében a Vht. 56. §-a szerint van lehetőség. A törvény a szakaszt szövegezésében és szerkezetében a jobb áttekinthetőség és az egyértelműség érdekében módosítja. Új szabállyal teszi egyértelművé a bíróság eljárását arra az esetre, ha a végrehajtást korlátozni kell, de a perben eljárt bíróság a részbeni érvénytelenséget megállapító ítéletéből nem nyilvánvaló, hogy az a végrehajtani kívánt követelést mekkora összegben érinti. Ekkor ugyanis a számításhoz szükség lehet a felek, illetve a végrehajtó nyilatkozatára vagy akár egyéb bizonyítás felvételére is. Az új Pp. a keresetlevéllel szemben szigorúbb követelményeket támaszt, mint a hatályos kódex. A kifogás tekintetében nem indokolt fenntartani ilyen szigorú elvárásokat, ezért a keresetlevél benyújtására és kellékeire történő utalás kikerült a Vht. 217. § (3) bekezdéséből. A hatályos Pp. 124. §-ában felsorolt keresetlevél alapján teendő intézkedések az új. Pp.-ben nem egy szakaszban, hanem széttagoltan jelennek meg, ezért az erre történő hivatkozás fenntartása a továbbiakban nem lehetséges. Lényeges terminológiai változás az új Pp.-ben, hogy az alaki okból érdemi elbírálásra alkalmatlan kérelmek, beadványok tekintetében egységesen a visszautasítás kifejezést, míg az érdemben elbírált és megalapozatlannak talált kérelem, beadvány tekintetében az elutasítás kifejezést használja. A terminológiai egységesség érdekében szükséges a Vht.-ban is a megfelelő módosításokat elvégezni. Az új Pp. szabályozásához való igazodás érdekében további szövegpontosításokat tartalmaz. A kézbesítési megbízott jogintézménye a hatályos Pp.-ben nem volt összhangban az uniós joggal. Az Európai Parlament és a Tanács 1393/2007/EK rendelete (2007. november 13.) a tagállamokban a polgári és kereskedelmi ügyekben a bírósági és bíróságon kívüli iratok kézbesítéséről (iratkézbesítés), és az 1348/2000/EK tanácsi rendelet hatályon kívül helyezéséről (a továbbiakban: kézbesítési rendelet) szabályozza a bírósági iratok tagállamok közötti kézbesítésének szabályait. A kézbesítési megbízott alkalmazása esetén nem valósult meg ténylegesen a kézbesítési rendelet szerinti külföldre (másik tagállamba) történő kézbesítés az egész eljárás folyamán, mivel a kézbesítési megbízott részére belföldre történik meg a kézbesítés a címzett fél helyett, vagy kézbesítési megbízott hiányában hirdetményi kézbesítés valósul meg annak ellenére, hogy a kézbesítési rendelet szerinti kézbesítési módok alkalmazásának nincs akadálya. Ezt a problémát hivatott orvosolni az új Pp. 143. § (6) bekezdése. Az új Pp. hivatkozott szabályára történő merev hivatkozás Vht.-ba történő beiktatása az európai unió jogának való megfelelést szolgálja.

A 22. §-hoz

Lényeges terminológiai változás az új Pp.-ben, hogy az alaki okból érdemi elbírálásra alkalmatlan kérelmek, beadványok tekintetében egységesen a visszautasítás kifejezést, míg az érdemben elbírált és megalapozatlannak talált kérelem, beadvány tekintetében az elutasítás kifejezést használja. Indokolt a „kézbesítési vélelem”, valamint a „kézbesítési vélelem megdöntése” jogintézményének az új Pp.-ből történő kiiktatását átvezetni a Vht.-ban is a kialakított új szabályozásnak megfelelően. A normaszöveg ezen felül további - hasonlóan technikai jellegű - módosításokat tartalmaz. Ezek jellemzően a hatályos Pp.-re vonatkozó merev hivatkozásoknak az új Pp.-re történő hivatkozásokra cserélését jelentik.

A 23. §-hoz

Tekintettel arra, hogy a munkavégzési hely megállapítása a bíróság munkaügyi ügyszakához tartozik, a Bérgarancia Alapról szóló 1994. évi LXVI. törvény hatályos 2. § (3) és (4) bekezdésében a „közigazgatási és munkaügyi bíróság” szövegrész módosítása szükséges.

A 24-27. §-hoz

Az ideiglenes intézkedés és az előzetes bizonyítás szabályai a szellemi tulajdoni törvényekben nem csupán a mindenkori polgári perjogi szabályozással, de a szellemi tulajdonjogok érvényesítéséről szóló 2004/48/EK irányelv (a továbbiakban: IPRED) rendelkezéseivel is szoros összefüggést mutatnak, így az ezekre a jogintézményekre vonatkozó ágazati rendelkezések új Pp.-hez való igazítása során (az attól való eltérések szabályozásával) biztosítani kell az IPRED-nek való megfelelés fenntartását is.

A találmányok szabadalmi oltalmáról szóló 1995. évi XXXIII. törvény (a továbbiakban: Szt.) 104. § (2) bekezdésének kiegészítése és szövegének módosítása azt a célt szolgálja, hogy világossá tegye: a szabadalombitorlás miatt indított perekben, az új Pp. ideiglenes intézkedés elrendelésének esetköreit szabályozó 103. § (1) bekezdésének d) pontjában meghatározott különös méltánylást érdemlő oknak kell tekinteni azt, ha a kérelmező igazolja, hogy a bitorlással érintett vagy fenyegetett szabadalom oltalom alatt áll és ő a szabadalmas, vagy olyan hasznosító, aki a bitorlás ellen saját nevében fellépni jogosult.

Az ideiglenes intézkedés iránti kérelemnek a keresetlevél benyújtását megelőzően történő előterjesztése lehetőségét az IPRED 9. cikke (1) bekezdésének a) pontja nem kizárólag szabadalombitorlás, de annak közvetlenül fenyegető veszélye esetén is biztosítani rendeli. A módosítás az erre utaló kiegészítéssel teremti meg az összhangot az IPRED előírásával.

Indokolt emellett azt is egyértelművé tenni, hogy szabadalombitorlás vagy annak közvetlenül fenyegető veszélye esetén a perindítást megelőzően előterjesztett ideiglenes intézkedés iránti kérelem tekintetében a jogalkotó nem követeli meg az új Pp. 108. § (1) bekezdésében írt többletfeltételeket: a törvény a per során előterjesztett ideiglenes intézkedés iránti kérelemre előírt feltételekkel teszi lehetővé a perindítás előtti ilyen kérelem előterjesztését is.

Az új Pp. hatásköri szabályai [20. § (1) és (3) bekezdés] a törvényszék hatáskörébe utalják az iparjogvédelmi pereket: ezáltal feleslegessé váltak és hatályon kívül helyezésre kerültek az Szt. 104. §-ának a bíróság hatáskörére utaló rendelkezései, továbbá az ennek megfelelő szövegkorrekciókat is elvégzi a törvény [pl. a módosítás az Szt. 104. § (1) bekezdésében nem említett, a szabadalommal kapcsolatos minden más perre történő utalást beemeli az Szt. 104. § új (17) bekezdésébe]. Szükséges azonban arról is rendelkezni, hogy a per megindítása előtt előterjesztett ideiglenes intézkedés elbírálására is a Fővárosi Törvényszék rendelkezik kizárólagos illetékességgel. Az új Pp. 335. §-a a perindítást megelőző előzetes bizonyítás lefolytatását főszabályként a járásbíróság hatáskörébe utalja és meghatározza az adott ügyben eljáró járásbíróságot kijelölő illetékességi szabályokat is. Az Szt. a korábbi szabályozást megőrizve a szabadalmi perekre az új Pp. alapján hatáskörrel és kizárólagos illetékességgel rendelkező Fővárosi Törvényszék elé utalja az előzetes bizonyítás lefolytatását is, hogy a szabadalmi jogvitákkal kapcsolatos speciális jogalkalmazói tudás birtokában levő bírák eljárása a szabadalmi perekhez kapcsolódó valamennyi eljárási mozzanat tekintetében biztosított legyen.

A szövegben pontosításra kerül az új Pp. szabályaira, illetve a nemperes eljárásra történő utalás módja, emellett az új Pp. alkalmazási kötelezettsége is egyértelművé válik a nem kellően precíz „megfelelő” kitétel elhagyása által az Szt. 104. § (4) bekezdésében. A módosítás a szöveg hiányosságait egészíti ki, valamint pontosítja - és egyes esetekben - egységesíti az Szt. fogalomhasználatát: a határozatra - mint az ítélet és a végzésekre alkalmazott gyűjtőfogalomra - utalás helyett a végzéssel történő döntésről rendelkezik; rögzíti, hogy a bíróság nem az Szt. 104. § (5) és a (6) bekezdése, hanem az azok alapján elrendelhető intézkedések tárgyában hozza meg végzését. A törvény emellett az új Pp. szóhasználatához igazodva az ellenfél terminológiát egységesen ellenérdekű félre váltja fel, valamint az új Pp.-ben szabályozott biztosítéktól történő elhatárolást egyértelművé téve cseréli ellenbiztosítékra a feltételezett bitorló vagy jogsértő, azaz a kérelmező ellenfele által a keresetben kifogásolt cselekmények folytatása fejében adott biztosíték megnevezését.

Az új Pp.-nek az ideiglenes intézkedés elbírálására vonatkozó szabályai (új Pp. 104. §) arra kötelezik a bíróságot, hogy haladéktalanul foglalkozzon a kézhez vett kérelemmel és legkésőbb nyolc napon belül tegye meg az azzal kapcsolatos első intézkedéseit. Az új Pp. speciális szabályai (új Pp. 108-109. §) kizárólag a perindítást megelőzően előterjesztett ideiglenes intézkedések elintézésére - a döntésre vonatkozó határidő nélkül - írják elő a bíróság soron kívüli eljárási kötelezettségét. Hasonlóképp, az új Pp.-nek az előzetes bizonyítás lefolytatást szabályozó 338. §-a sem köti határidőhöz az előzetes bizonyítás tárgyában történő döntéshozatalt, emellett kizárólag az új Pp. 334. § a) pontjában foglalt esetkörre korlátozza a bíróság soron kívüli eljárását. Tekintettel arra, hogy a szabadalombitorlás vagy annak közvetlenül fenyegető veszélye miatt benyújtott ideiglenes intézkedés iránti kérelmek tárgyában a hatályos Szt. is garantálja a soron kívüli eljárást az azokról való döntés határidejének meghatározásával együtt, ezt a rendelkezést - a jogosultak egyszerű és gyors jogérvényesítéshez fűződő érdekeire figyelemmel - az Szt. e módosítást követően is megőrzi.

A perindítás előtti előzetes bizonyítás permegelőző, a későbbi bizonyítást - akár ideiglenes intézkedés elrendelését - támogató szerepére figyelemmel, bitorlás vagy annak közvetlenül fenyegető veszélye esetén a szabadalmas érdekeinek védelmét a kérelméről való mielőbbi döntés szolgálja: az előzetes bizonyítás elrendelése ellen a feltételezett bitorló számára biztosított fellebbezési jog ellentétes ezzel a méltányolható érdekkel amellett, hogy az előzetes bizonyítás foganatosítása a gyakorlati tapasztalatok szerint nem okoz jelentős hátrányt az ellenérdekű fél számára. Erre figyelemmel a törvény nem teszi lehetővé az előzetes bizonyítást elrendelő végzés elleni fellebbezést. E szabály összhangban áll az új Pp. 337. § (4) bekezdésével, ezen túlmenően pedig megőrzi az előzetes bizonyítás iránti kérelmet elutasító végzés elleni fellebbezés elbírálásának soron kívüli eljáráshoz és határidőhöz kötöttségét.

Az új Pp. nem tartja fenn a hatályos Pp. azon előírását, mely szerint az ideiglenes intézkedés iránti kérelemről az ellenérdekű fél meghallgatása mellőzésével hozott döntés egyik lehetséges esete a rendkívül sürgős szükség. Ennek megfelelően a módosítás sem utal a továbbiakban erre a feltételre: azt csak az IPRED 9. cikk (4) bekezdésében megkövetelt körülmény (ha az ellenérdekű fél meghallgatásából fakadó késedelem helyrehozhatatlan károkat okozna) fennállásához köti. A módosítás - a jogértelmezést megkönnyítendő - egyértelművé teszi továbbá, hogy az új Pp.-nek az előzetes bizonyításra vonatkozó szabályai szerinti sürgős esetnek minősül az IPRED 7. cikk (1) bekezdésében meghatározott két feltétel - ha az ellenérdekű fél meghallgatásából fakadó késedelem helyrehozhatatlan károkat okozna, vagy ha a bizonyítékok megsemmisítésének kockázata valószínűsíthető - valamelyikének fennállása.

Az ellenérdekű fél meghallgatásának mellőzésével hozott, az ideiglenes intézkedést vagy az előzetes bizonyítást elrendelő végzés közlését a törvény változatlanul a foganatosítás időpontjához igazodva határozza meg, azzal az eltéréssel, hogy a foganatosítással egyidejű közlés helyett - összhangban az IPRED 7. cikk (1) bekezdése és 9. cikk (4) bekezdésével, miszerint a másik felet legkésőbb ezen intézkedések végrehajtása után haladéktalanul értesíteni kell - az azt követő haladéktalan közlés kötelezettségét írja elő. Ennek indoka, hogy e végzéseknek a foganatosítás alkalmával történő közlése gyakorlati nehézségbe ütközhet, továbbá ebben az esetben a feltételezett bitorlónak nem áll módjában meghiúsítani azokat. Az ellenérdekű fél meghallgatásának mellőzésével hozott végzések ellen is biztosított a jogorvoslat lehetősége az IPRED 7. cikk (1) bekezdésének és 9. cikk (4) bekezdésének megfelelően: így az ideiglenes intézkedés és az előzetes bizonyítás tárgyában született - tehát mind az azokat elrendelő, mind az azokat elutasító - végzés ellen is élhetnek a felek fellebbezéssel. A törvény emellett azt is egyértelművé teszi, hogy az ideiglenes vagy előzetes intézkedés iránti kérelem elutasítása esetén a bíróság - foganatosítás nem lévén - az elutasításról szóló végzéssel együtt küldi meg az ellenérdekű fél részére az ideiglenes intézkedés vagy az előzetes bizonyítás elrendelése iránti kérelmet.

Az új Pp. - a korábbi peres eljárási szabályoktól eltérően - részletesen rendelkezik (új Pp. 106-107. §) a biztosítékadáshoz kötött ideiglenes intézkedés esetén a biztosítékadás szabályairól, amelyre hivatalból nem kerülhet sor. A módosítás - az egységes jogértelmezés biztosítása érdekében - ennek megfelelően kimondja az Szt.-ben, hogy bitorlási perekben vagy azok megindítását megelőzően előterjesztett ideiglenes intézkedések biztosítékadáshoz kötött elrendelésére kizárólag az ellenérdekű fél kérelmére kerülhet sor.

Az új Pp.-ben meghatározott biztosíték a kérelmező által az ellenérdekű félnek az ideiglenes intézkedéssel okozott esetleges hátrányaiból eredő igényeinek kielégítését célozza, ezzel szemben az Szt. 104. § (5) bekezdése c) pontjában és (6) bekezdésében hivatkozott biztosíték ennek az ellentétére szolgál: a feltételezett bitorló, azaz a kérelmező ellenfele általi biztosítékadás feltételeit, illetve eseteit határozza meg. A jogalkalmazási nehézségek megelőzése érdekében szükséges elkülöníteni e két fogalmat egymástól, egyidejűleg azt is rögzíteni, hogy az ellenbiztosíték tekintetében is alkalmazandók a biztosítékra vonatkozó rendelkezések.

Szemben a korábbi szabályozással, az új Pp. tartalmaz a biztosíték visszaadására és kiadására vonatkozóan is rendelkezéseket. A törvény szerint - a biztosítékadáshoz vagy ellenbiztosíték adásához kötött ideiglenes intézkedés és előzetes bizonyítás elrendelése esetén is - mind az a biztosíték, mind az ellenbiztosíték visszaadása, illetve kiadása tekintetében az új Pp. szabályai alkalmazandók azzal, hogy azok alkalmazási köre kiterjed azokra az esetekre is, amikor a bíróság nem ítéletében, hanem egyéb végzésében dönt az ideiglenes intézkedést, illetve az előzetes bizonyítást elrendelő végzésről (pl. végzést hatályon kívül helyezi vagy megállapítja annak hatályvesztését pl. az eljárás megszüntetése esetén).

A 28. §-hoz

Az 1996. évi XXV. törvény (Hare tv.) 3. § (1) bekezdésében a törvény pontosítja, hogy helyi önkormányzat székhelye szerint illetékes törvényszéknek az eljárásra kizárólagos illetékessége van, a (2) bekezdésében a hatályos Pp.-re hivatkozást az új Pp.-re történő hivatkozás váltja fel és kiegészül a bírósági polgári nemperes eljárásokra vonatkozó Bpnp-re, mint új mögöttes törvényre való utalással. A Hare tv. 8. és 9. §-ában átvezeti az új Pp.-nek az érdemi vizsgálat nélkül történő visszautasítással és az érdemi vizsgálat alapján megalapozatlannak talált kérelemmel kapcsolatban használt elutasításra vonatkozó terminológiáját, valamint átveszi az új Pp. 178. §-ában foglalt szabályozást a visszautasító végzés tekintetében. A módosítások kiegészítik a Hare tv. rendelkezéseit azzal, hogy mely végzések ellen van helye fellebbezésnek. A hatályos Pp. ebben a tekintetben mögöttes szabályként volt felhívható, de az új Pp. 365. § (2) bekezdés b) pontjára tekintettel a fellebbezhető végzések körét az ágazati törvényeknek egyértelművé kell tenniük. Ugyanakkor az eljárást befejező végzések tekintetében a Bpnp. generálisan rendezi a fellebbezési jogot, míg egyes végzés típusok (pl. eljárást felfüggesztése, áttétel, pénzbírságban marasztaló végzés, az eljárás során hozott költségben marasztaló végzés) esetében a háttér jogszabályként szolgáló új Pp. szabályozza a fellebbezhetőség kérdését. A törvény egyben a Csődtv. terminológiájával is összhangot teremt, valamint ahhoz igazodóan rendezi a perújítás és felülvizsgálat kérdését.

A 29. §-hoz

A Hare tv. 14. § (2) bekezdés h) pontjának és 15. § (2) bekezdésének módosítása egyértelműsíti, hogy e perek az adósságrendezési eljárástól elkülönítve, az új Pp. hatáskörre vonatkozó általános szabályai szerint kerülhetnek lefolytatásra törvényszéken vagy járásbíróságon. Ezen túlmenően a terminológiai változásokat és a fellebbezi jog kimondásával kapcsolatos rendelkezéseket tartalmaz.

A 30. §-hoz

A közraktározásból eredő perekre, a közraktári szerződés alapján a közraktárakban letett árukra vonatkozó birtokperekre és a közraktári jeggyel összefüggő perekre vonatkozóan szükséges eljárást könnyítő, gyorsító szabályok alkalmazása, tekintettel a közraktárban elhelyezett, jelentős értékű áruk minőségéhez és azok értékének megőrzéséhez fűződő érdekre, amelyet ezen típusú perek elhúzódása veszélyeztethet. Erre tekintettel a szabályozás egyes percselekményeket kizár, illetve az új Pp. szabályaihoz képest lényegesen rövidebb határidőket állapít meg.

A 31. §-hoz

A rendelkezés az új Pp. szabályozásához való igazodás érdekében szövegpontosítást tartalmaz, valamint díjmentessé teszi az elektronikus dokumentumként szolgáltatott nem hiteles tulajdonilap-másolat lekérdezését a polgári perben eljáró bíróság eljárásával összefüggésben is, a bíróság számára. A közigazgatási hatósági eljárásban, a büntetőügyben eljáró bíróság eljárásában, de a közigazgatási perben eljáró bíróság eljárásában már eddig is tárgyánál fogva díjmentes volt az elektronikus dokumentumként szolgáltatott nem hiteles tulajdonilap-másolat lekérdezése. Fontos érdek fűződik ahhoz, hogy a polgári perben eljáró bíróság határozata meghozatalakor tisztában legyen a fennálló ingatlan-nyilvántartási állapottal, mivel az ingatlan-nyilvántartási állapotnak meg nem felelő ítéleti rendelkezés adott esetben végrehajthatatlan.

A 32-35. §-hoz

Az ideiglenes intézkedés és az előzetes bizonyítás szabályai a szellemi tulajdoni törvényekben nem csupán a mindenkori polgári perjogi szabályozással, de az IPRED rendelkezéseivel is szoros összefüggést mutatnak, így az ezekre a jogintézményekre vonatkozó ágazati rendelkezések új Pp.-hez való igazítása során (az attól való eltérések szabályozásával) biztosítani kell az IPRED-nek való megfelelés fenntartását is.

A védjegyek és a földrajzi árujelzők oltalmáról szóló 1997. évi XI. törvény (a továbbiakban: Vt.) 95. § (2) bekezdésének kiegészítése és szövegének módosítása azt a célt szolgálja, hogy világossá tegye: a védjegybitorlás miatt indított perekben, az új Pp. ideiglenes intézkedés elrendelésének esetköreit szabályozó 103. § (1) bekezdésének d) pontjában meghatározott különös méltánylást érdemlő oknak kell tekinteni azt, ha a kérelmező igazolja, hogy a bitorlással érintett vagy fenyegetett védjegy oltalom alatt áll és annak ő a jogosultja, vagy olyan használója, aki a bitorlás ellen saját nevében fellépni jogosult.

Az ideiglenes intézkedés iránti kérelemnek a keresetlevél benyújtását megelőzően történő előterjesztése lehetőségét az IPRED 9. cikk (1) bekezdésének a) pontja nem kizárólag védjegybitorlás, de annak közvetlenül fenyegető veszélye esetén is biztosítani rendeli. A törvény az erre utaló kiegészítéssel teremti meg az összhangot az IPRED előírásával.

Indokolt emellett azt is egyértelművé tenni, hogy védjegybitorlás vagy annak közvetlenül fenyegető veszélye esetén a perindítást megelőzően előterjesztett ideiglenes intézkedés iránti kérelem tekintetében a jogalkotó nem követeli meg az új Pp. 108. § (1) bekezdésében írt többletfeltételeket: a törvény a per során előterjesztett ideiglenes intézkedés iránti kérelemre előírt feltételekkel teszi lehetővé a perindítás előtti ilyen kérelem előterjesztését is.

Az új Pp. hatásköri szabályai [20. § (1) és (3) bekezdés] a törvényszék hatáskörébe utalják az iparjogvédelmi pereket: ezáltal feleslegessé váltak és hatályon kívül helyezésre kerültek a Vt. 95. §-ának a bíróság hatáskörére utaló rendelkezései, a törvény pedig az ennek megfelelő szövegkorrekciókat is elvégzi [pl. Vt. 95. § (1) bekezdésében nem említett, a védjeggyel kapcsolatos minden más perre történő utalást beemeli a módosítás a Vt. 95. § új (15) bekezdésébe]. Szükséges azonban arról is rendelkezni, hogy a per megindítása előtt előterjesztett ideiglenes intézkedés elbírálására is a Fővárosi Törvényszék rendelkezik kizárólagos illetékességgel. Az új Pp. 335. §-a a perindítást megelőző előzetes bizonyítás lefolytatását főszabályként a járásbíróság hatáskörébe utalja és meghatározza az adott ügyben eljáró járásbíróságot kijelölő illetékességi szabályokat is. A Vt. a korábbi szabályozást megőrizve a védjegyperekre hatáskörrel és kizárólagos illetékességgel rendelkező Fővárosi Törvényszék elé utalja az előzetes bizonyítás lefolytatását is, hogy a védjegyekkel kapcsolatos speciális jogalkalmazói tudás birtokában levő bírák eljárása a védjegyperekhez kapcsolódó valamennyi eljárási mozzanat tekintetében biztosított legyen.

A szövegben pontosításra kerül a Pp. szabályaira, illetve a nemperes eljárásra történő utalás módja, emellett a Pp. alkalmazási kötelezettsége is egyértelművé válik a nem kellően precíz „megfelelő” kitétel elhagyása általa Vt. 95. § (4) bekezdésében. A törvény a szöveg hiányosságait egészíti ki, valamint pontosítja - és egyes esetekben - egységesíti a Vt. fogalomhasználatát: a határozatra - mint az ítélet és a végzésekre alkalmazott gyűjtőfogalomra - utalás helyett a végzéssel történő döntésről rendelkezik; rögzíti, hogy a bíróság nem a Vt. 95. § (5) és a (6) bekezdése, hanem az azok alapján elrendelhető intézkedések tárgyában hozza meg végzését. A törvény emellett az új Pp. szóhasználatához igazodva az ellenfél terminológiát egységesen ellenérdekű félre váltja fel, valamint az új perrendtartásban szabályozott biztosítéktól történő elhatárolást egyértelművé téve cseréli ellenbiztosítékra a feltételezett bitorló vagy jogsértő, azaz a kérelmező ellenfele által adott biztosítékot.

Az új Pp.-nek az ideiglenes intézkedés elbírálására vonatkozó szabályai (új Pp. 104. §) arra kötelezik a bíróságot, hogy haladéktalanul foglalkozzon a kézhez vett kérelemmel és legkésőbb nyolc napon belül tegye meg az azzal kapcsolatos első intézkedéseit. Az új Pp. speciális szabályai (új Pp. 108-109. §) kizárólag a perindítást megelőzően előterjesztett ideiglenes intézkedések elintézésére - a döntésre vonatkozó határidő nélkül - írják elő a bíróság soron kívüli eljárási kötelezettségét. Hasonlóképp, az új Pp.-nek az előzetes bizonyítás lefolytatást szabályozó 338. §-a sem köti határidőhöz az előzetes bizonyítás tárgyában történő döntéshozatalt, emellett kizárólag az új Pp. 334. § a) pontjában foglalt esetkörre korlátozza a bíróság soron kívüli eljárását. Tekintettel arra, hogy a védjegybitorlás vagy annak közvetlenül fenyegető veszélye miatt benyújtott ideiglenes intézkedés iránti kérelmek tárgyában a hatályos Vt. is garantálja a soron kívüli döntést annak határideje meghatározásával együtt, ezt a rendelkezést - a jogosultak egyszerű és gyors jogérvényesítéshez fűződő érdekeire figyelemmel - a Vt. e módosítást követően is megőrzi.

A perindítást megelőzően előterjesztett előzetes bizonyítás iránti kérelmekről történő gyors és határidőhöz kötött döntéshozatal képes azt biztosítani, hogy az intézkedés betöltse a jogalkotó szándéka szerinti szerepét, és kiszámíthatósága révén ez felel meg a jogbiztonság követelményének is. E célok szem előtt tartásával rögzíti a törvény, hogy védjegyperek megindítását megelőzően előterjesztett előzetes bizonyítás iránti kérelmekről a bíróság soron kívül, de legfeljebb azok előterjesztésétől számított tizenöt napon belül határoz.

Az előzetes bizonyítás permegelőző, a későbbi bizonyítást - akár ideiglenes intézkedés elrendelését - támogató szerepére figyelemmel, bitorlás vagy annak közvetlenül fenyegető veszélye esetén a védjegyjogosult érdekeinek védelmét a kérelméről való mielőbbi döntés szolgálja: az előzetes bizonyítás elrendelése ellen a feltételezett bitorló számára biztosított fellebbezési jog ellentétes ezzel a méltányolható érdekkel amellett, hogy az előzetes bizonyítás foganatosítása a gyakorlati tapasztalatok szerint nem okoz jelentős hátrányt az ellenérdekű fél számára. Erre figyelemmel a törvény nem teszi lehetővé az előzetes bizonyítást elrendelő végzés elleni fellebbezést. E szabály összhangban áll az új Pp. 337. § (4) bekezdésével, ezen túlmenően pedig megőrzi az előzetes bizonyítás iránti kérelmet elutasító végzés elleni fellebbezés elbírálásának soron kívüli eljáráshoz és határidőhöz kötöttségét.

Az új perjogi szabályok nem tartják fenn a korábbi perrendtartás azon előírását, mely szerint az ideiglenes intézkedés iránti kérelemről az ellenérdekű fél meghallgatása mellőzésével hozott döntés egyik lehetséges esete a rendkívül sürgős szükség. Ennek megfelelően a módosítás sem utal a továbbiakban erre a feltételre: azt csak az IPRED 9. cikk (4) bekezdésében megkövetelt körülmény (ha az ellenérdekű fél meghallgatásából fakadó késedelem helyrehozhatatlan károkat okozna) fennállásához köti. A törvény - a jogértelmezést megkönnyítendő - egyértelművé teszi továbbá, hogy az új Pp.-nek az előzetes bizonyításra vonatkozó szabályai szerinti sürgős esetnek minősül az IPRED 7. cikk (1) bekezdésében meghatározott két feltétel - ha az ellenérdekű fél meghallgatásából fakadó késedelem helyrehozhatatlan károkat okozna, vagy ha a bizonyítékok megsemmisítésének kockázata valószínűsíthető - valamelyikének fennállása.

Az ellenérdekű fél meghallgatásának mellőzésével hozott, az ideiglenes intézkedést vagy az előzetes bizonyítást elrendelő végzés közlését a törvény változatlanul a foganatosítás időpontjához igazodva határozza meg, azzal az eltéréssel, hogy a foganatosítással egyidejű közlés helyett - összhangban az IPRED 7. cikk (1) bekezdése és 9. cikk (4) bekezdésével, miszerint a másik felet legkésőbb ezen intézkedések végrehajtása után haladéktalanul értesíteni kell - az azt követő haladéktalan közlés kötelezettségét írja elő. Ennek indoka, hogy e végzéseknek a foganatosítás alkalmával történő közlése gyakorlati nehézségbe ütközhet, továbbá ebben az esetben a feltételezett bitorlónak nem áll módjában meghiúsítani azokat. Az ellenérdekű fél meghallgatásának mellőzésével hozott végzések ellen is biztosított a jogorvoslat lehetősége az IPRED 7. cikk (1) bekezdésének és 9. cikk (4) bekezdésének megfelelően: így az ideiglenes intézkedés és az előzetes bizonyítás tárgyában született - tehát mind az azokat elrendelő, mind az azokat elutasító - végzés ellen is élhetnek a felek fellebbezéssel. A törvény emellett azt is egyértelművé teszi, hogy az ideiglenes vagy előzetes intézkedés iránti kérelem elutasítása esetén a bíróság - foganatosítás nem lévén - az elutasításról szóló végzéssel együtt küldi meg az ellenérdekű fél részére az ideiglenes intézkedés vagy az előzetes bizonyítás elrendelése iránti kérelmet.

Az új Pp. - a korábbi peres eljárási szabályoktól eltérően - részletesen rendelkezik (új Pp. 106-107. §) a biztosítékadáshoz kötött ideiglenes intézkedés esetén a biztosítékadás szabályairól, amelyre hivatalból nem kerülhet sor. A törvény - az egységes jogértelmezés biztosítása érdekében - ennek megfelelően kimondja a Vt.-ben, hogy védjegyperekben vagy azok megindítását megelőzően előterjesztett ideiglenes intézkedések biztosítékadáshoz kötött elrendelésére kizárólag az ellenérdekű fél kérelmére kerülhet sor.

Az új Pp.-ben meghatározott biztosíték a kérelmező által az ellenérdekű félnek az ideiglenes intézkedéssel okozott esetleges hátrányaiból eredő igényeinek kielégítését célozza, ezzel szemben a Vt. 95. § (5) bekezdése c) pontjában és (6) bekezdésében hivatkozott biztosíték ennek az ellentétére szolgál: a feltételezett védjegybitorló, azaz a kérelmező ellenfele általi biztosítékadás feltételeit, illetve eseteit határozza meg. A jogalkalmazási nehézségek megelőzése érdekében szükséges elkülöníteni e két fogalmat egymástól, egyidejűleg azt is rögzíteni, hogy az ellenbiztosíték tekintetében is alkalmazandók a biztosítékra vonatkozó rendelkezések.

Szemben a korábbi szabályozással, az új Pp. tartalmaz a biztosíték visszaadására és kiadására vonatkozóan is rendelkezéseket. A törvény szerint - a biztosítékadáshoz vagy ellenbiztosíték adásához kötött ideiglenes intézkedés és előzetes bizonyítás elrendelése esetén is - mind az a biztosíték, mind az ellenbiztosíték visszaadása, illetve kiadása tekintetében az új Pp. szabályai alkalmazandók azzal, hogy azok alkalmazási köre kiterjed azokra az esetekre is, amikor a bíróság nem ítéletében, hanem egyéb végzésében dönt az ideiglenes intézkedést, illetve az előzetes bizonyítást elrendelő végzésről (pl. a végzést hatályon kívül helyezi vagy megállapítja annak hatályvesztését pl. az eljárás megszüntetése esetén).

A 36. §-hoz

Az új Pp. és Bpnp. szabályozásához való igazodás érdekében szövegpontosításokat tartalmaz. A kiegészítések egyrészt a gyámhatóság státuszát rendezik azokban a bírósági eljárásokban, amelyekben a gyámhatóságnak perindítási jogosultsága van, ugyanakkor adott esetben perbeli jogképességgel nem rendelkezik, másrészt a polgári perben érintett kiskorú gyermek érdekeinek védelmét biztosító rendelkezést tartalmaznak.

A 37. §-hoz

A módosítást az a lényeges terminológiai változás indokolja, hogy az új Pp. az alaki okból érdemi elbírálásra alkalmatlan kérelmek, beadványok tekintetében egységesen a „visszautasítás” kifejezést használja, és ezt az ágazati jogszabályokban is megjeleníteni szükséges.

A 38. §-hoz

A rendelkezés az új Pp. szabályozásához való igazodás érdekében szövegpontosítást tartalmaz.

A 39. §-hoz

Az egészségügyről szóló 1997. évi CLIV. törvény 199. § (3) bekezdését módosító rendelkezés az új Pp. határozatok közlésére vonatkozó szabályaihoz képest speciális rendelkezést határoz meg, egyértelművé téve a jogalkalmazás számára a sürgősségi gyógykezeléssel kapcsolatos határozat bíróság általi írásba foglalásának és a kézbesítés elrendelésének határidejét. E speciális határidők meghatározásának célja, hogy mind a sürgősségi gyógykezelés alá vont személy jogorvoslati jogának hatékony gyakorlásához szükséges feltételek, mind a bíróság határozathozatallal összefüggő eljárási cselekményeinek megfelelő színvonalú gyakorlásához szükséges időtartam biztosított legyen.

A rendelkezés továbbá az új Pp., valamint a Bpnp. szabályozásához való igazodás érdekében szövegpontosításokat tartalmaz.

A 40. §-hoz

Az új Pp. 571. §-ában foglaltakra figyelemmel szükséges a fogyasztóvédelemről szóló 1997. évi CLV. törvény 38. §-ának és 39. §-ának a kiegészítése akként, hogy mind a közérdekű igényérvényesítés, mind a közérdekű keresetindítás alapján indított pereket az új Pp. közérdekből indított perre vonatkozó rendelkezései alapján kell lefolytatni.

A 41. §-hoz

Az új Pp. hatálybalépésével összhangban szükséges a hatályos Pp.-re való merev hivatkozás módosítása.

A 42-44. §-hoz

Az ideiglenes intézkedés és az előzetes bizonyítás szabályai a szellemi tulajdoni törvényekben nem csupán a mindenkori polgári perjogi szabályozással, de az IPRED rendelkezéseivel is szoros összefüggést mutatnak, így az ezekre a jogintézményekre vonatkozó ágazati rendelkezések új Pp.-hez való igazítása során (az attól való eltérések szabályozásával) biztosítani kell az IPRED-nek való megfelelés fenntartását is.

A szerzői jogról szóló 1999. évi LXXVI. törvény (a továbbiakban: Szjt.) 94/A. § (1) bekezdésének kiegészítése és szövegének módosítása azt a célt szolgálja, hogy világossá tegye: a szerzői jog megsértése miatt indított perekben az új Pp. ideiglenes intézkedés elrendelésének esetköreit szabályozó 103. § (1) bekezdésének d) pontjában meghatározott különös méltánylást érdemlő oknak kell tekinteni azt, ha a kérelmező igazolja, hogy a jogsértéssel érintett vagy fenyegetett mű szerzői jogi védelem alatt áll és ő a szerző, a szerző jogutóda vagy a mű olyan felhasználója, illetve a szerzői jogok közös kezelését végző olyan szervezet, amely jogosult saját nevében fellépni a jogsértéssel szemben.

Az ideiglenes intézkedés iránti kérelemnek a keresetlevél benyújtását megelőzően történő előterjesztése lehetőségét az IPRED 9. cikke (1) bekezdésének a) pontja nem kizárólag a szerzői jog megsértése, de annak közvetlenül fenyegető veszélye esetén is biztosítani rendeli. A törvény az erre utaló kiegészítéssel teremt összhangot az IPRED ezen előírásával.

Indokolt emellett azt is egyértelművé tenni, hogy a szerzői jog megsértése vagy annak közvetlenül fenyegető veszélye esetén a perindítást megelőzően előterjesztett ideiglenes intézkedés iránti kérelem tekintetében a jogalkotó nem követeli meg az új Pp. 108. § (1) bekezdésében írt többletfeltételeket: a törvény a per során előterjesztett ideiglenes intézkedés iránti kérelemre előírt feltételekkel teszi lehetővé a perindítás előtti ilyen kérelem előterjesztését is.

Az új perjogi szabályok [20. § (1) és (3) bekezdés] alapján a törvényszék hatáskörébe tartoznak a szerzői jogi perek, azzal, hogy a perindítást megelőző előzetes bizonyítás lefolytatása főszabályként a járásbíróság hatáskörébe tartozik. Az Szjt. a korábbi szabályozást megőrizve a törvényszék hatáskörébe utalja az előzetes bizonyítás lefolytatását is, ezzel a szerzői jogok megsértésével kapcsolatosan érdemi döntésre jogosult, magasabb szintű szerzői jogi tapasztalattal rendelkező bírákhoz rendelve a szerzői jogok megsértése miatti perekhez kapcsolódó valamennyi eljárási mozzanatot.

A szövegben pontosításra kerül a Pp. szabályaira, illetve a nemperes eljárásra történő utalás módja, emellett a Pp.-nek a szerzői jogok megsértésével kapcsolatos perekben történő alkalmazási kötelezettsége is egyértelművé válik a nem kellően precíz „megfelelő” kitétel elhagyása által. A törvény pontosítja - és egyes esetekben - egységesíti az Szjt. fogalomhasználatát: a határozatra - mint az ítélet és a végzésekre alkalmazott gyűjtőfogalomra - utalás helyett a végzéssel történő döntésről rendelkezik; rögzíti, hogy a bíróság nem az Szjt. 94/A. § (4) és a (5) bekezdése, hanem az azok alapján elrendelhető intézkedések tárgyában hozza meg végzését. A törvény emellett az új Pp. szóhasználatához igazodva az ellenfél terminológiát egységesen ellenérdekű félre váltja fel, valamint az új perrendtartásban szabályozott biztosítéktól történő elhatárolást egyértelművé téve cseréli ellenbiztosítékra a feltételezett bitorló vagy jogsértő, azaz a kérelmező ellenfele által adott biztosítékot.

Az új Pp.-nek az ideiglenes intézkedés elbírálására vonatkozó szabályai (új Pp. 104. §) arra kötelezik a bíróságot, hogy haladéktalanul foglalkozzon a kézhez vett kérelemmel és legkésőbb nyolc napon belül tegye meg az azzal kapcsolatos első intézkedéseit. Az új Pp. speciális szabályai (új Pp. 108-109. §) kizárólag a perindítást megelőzően előterjesztett ideiglenes intézkedések elintézésére - a döntésre vonatkozó határidő nélkül - írják elő a bíróság soron kívüli eljárási kötelezettségét. Hasonlóképp, az új Pp.-nek az előzetes bizonyítás lefolytatást szabályozó 338. §-a sem köti határidőhöz az előzetes bizonyítás tárgyában történő döntéshozatalt, emellett kizárólag az új Pp. 334. § a) pontjában foglalt esetkörre korlátozza a bíróság soron kívüli eljárását. Tekintettel arra, hogy a szerzői jog megsértése vagy annak közvetlenül fenyegető veszélye miatt benyújtott ideiglenes intézkedés iránti kérelmek tárgyában a hatályos Szjt. is garantálja a soron kívüli eljárást az azokról való döntés határidejének meghatározásával együtt, ezt a rendelkezést - a jogosultak egyszerű és gyors jogérvényesítéshez fűződő érdekeire figyelemmel - az Szjt. e módosítást követően is megőrzi.

A perindítást megelőzően előterjesztett előzetes bizonyítás iránti kérelmekről történő gyors és határidőhöz kötött döntéshozatal képes azt biztosítani, hogy az intézkedés betöltse a jogalkotó szándéka szerinti szerepét, és kiszámíthatósága révén ez felel meg a jogbiztonság követelményének is. E célok szem előtt tartásával rögzíti a törvény, hogy a szerzői jog megsértése vagy annak közvetlenül fenyegető veszélye miatt benyújtott kérelmek tárgyában a per megindítását megelőzően előterjesztett előzetes bizonyítás iránti kérelmekről a bíróság ugyancsak soron kívül, de legfeljebb azok előterjesztésétől számított tizenöt napon belül határoz.

Az előzetes bizonyítás, mint permegelőző, a későbbi bizonyítást - akár ideiglenes intézkedés elrendelését - támogató szerepére figyelemmel, szerzői jogi jogsértés vagy annak közvetlenül fenyegető veszélye esetén a szerző érdekeinek védelmét a kérelméről való mielőbbi döntés szolgálja: az előzetes bizonyítás elrendelése ellen a feltételezett bitorló számára biztosított fellebbezési jog ellentétes ezzel a méltányolható érdekkel amellett, hogy az előzetes bizonyítás foganatosítása a gyakorlati tapasztalatok szerint nem okoz jelentős hátrányt az ellenérdekű fél számára. Erre figyelemmel a törvény nem teszi lehetővé az előzetes bizonyítást elrendelő végzés elleni fellebbezést. E szabály összhangban áll az új Pp. 337. § (4) bekezdésével, ezen túlmenően pedig megőrzi az előzetes bizonyítás iránti kérelmet elutasító végzés elleni fellebbezés elbírálásának soron kívüli eljáráshoz és határidőhöz kötöttségét.

Az új Pp. nem tartja fenn a hatályos Pp. azon előírását, ami szerint az ideiglenes intézkedés iránti kérelemről az ellenérdekű fél meghallgatása mellőzésével hozott döntés egyik lehetséges esete a rendkívül sürgős szükség. Ennek megfelelően a módosítás sem utal a továbbiakban erre a feltételre: azt csak az IPRED 9. cikk (4) bekezdésében megkövetelt körülmény (ha az ellenérdekű fél meghallgatásából fakadó késedelem helyrehozhatatlan károkat okozna) fennállásához köti. A törvény - a jogértelmezést megkönnyítendő - egyértelművé teszi továbbá, hogy az új Pp.-nek az előzetes bizonyításra vonatkozó szabályai szerinti sürgős esetnek minősül az IPRED 7. cikk (1) bekezdésében meghatározott két feltétel - ha az ellenérdekű fél meghallgatásából fakadó késedelem helyrehozhatatlan károkat okozna, vagy ha a bizonyítékok megsemmisítésének kockázata valószínűsíthető - valamelyikének fennállása.

Az ellenérdekű fél meghallgatásának mellőzésével hozott, az ideiglenes intézkedést vagy az előzetes bizonyítást elrendelő végzés közlését a törvény változatlanul a foganatosítás időpontjához igazodva határozza meg, azzal az eltéréssel, hogy a foganatosítással egyidejű közlés helyett - összhangban az IPRED 7. cikk (1) bekezdése és 9. cikk (4) bekezdésével, miszerint a másik felet legkésőbb ezen intézkedések végrehajtása után haladéktalanul értesíteni kell - az azt követő haladéktalan közlés kötelezettségét írja elő. Ennek indoka, hogy e végzéseknek a foganatosítás alkalmával történő közlése gyakorlati nehézségbe ütközhet, továbbá ebben az esetben a feltételezett jogsértőnek nem áll módjában meghiúsítani azokat. Az ellenérdekű fél meghallgatásának mellőzésével hozott végzések ellen is biztosított a jogorvoslat lehetősége az IPRED 7. cikk (1) bekezdésének és 9. cikk (4) bekezdésének megfelelően: így az ideiglenes intézkedés és az előzetes bizonyítás tárgyában született - tehát mind az azokat elrendelő, mind az azokat elutasító - végzés ellen is élhetnek a felek fellebbezéssel. A törvény emellett azt is egyértelművé teszi, hogy az ideiglenes vagy előzetes intézkedés iránti kérelem elutasítása esetén a bíróság - foganatosítás nem lévén - az elutasításról szóló végzéssel együtt küldi meg az ellenérdekű fél részére az ideiglenes intézkedés vagy az előzetes bizonyítás elrendelése iránti kérelmet.

Az új Pp. - a korábbi peres eljárási szabályoktól eltérően - részletesen rendelkezik (új Pp. 106-107. §) a biztosítékadáshoz kötött ideiglenes intézkedés esetén a biztosítékadás szabályairól, amelyre hivatalból nem kerülhet sor. A törvény - az egységes jogértelmezés biztosítása érdekében - ennek megfelelően kimondja az Szjt.-ben, hogy szerzői jog megsértése miatti perekben vagy azok megindítását megelőzően előterjesztett ideiglenes intézkedések biztosítékadáshoz kötött elrendelésére kizárólag az ellenérdekű fél kérelmére kerülhet sor.

Az új Pp.-ben meghatározott biztosíték a kérelmező által az ellenérdekű félnek az ideiglenes intézkedéssel okozott esetleges hátrányaiból eredő igényeinek későbbi kielégítését célozza, addig az Szjt. 94/A. § (4) bekezdése c) pontjában és (5) bekezdésében hivatkozott biztosíték ennek az ellentétéről rendelkezik: a feltételezett jogsértő, azaz a kérelmező ellenfele általi biztosítékadás feltételeit, illetve eseteit határozza meg. A jogalkalmazási nehézségek megelőzése érdekében szükséges elkülöníteni e két fogalmat egymástól, egyidejűleg azt is rögzíteni, hogy az ellenbiztosíték tekintetében is alkalmazandók a biztosítékra vonatkozó rendelkezések.

Szemben a korábbi szabályozással, az új Pp. tartalmaz a biztosíték visszaadására és kiadására vonatkozóan is rendelkezéseket. A törvény szerint - a biztosítékadáshoz vagy ellenbiztosíték adásához kötött ideiglenes intézkedés és előzetes bizonyítás elrendelése esetén is - mind az a biztosíték, mind az ellenbiztosíték visszaadása, illetve kiadása tekintetében az új Pp. szabályai alkalmazandók azzal, hogy azok alkalmazási köre kiterjed azokra az esetekre is, amikor a bíróság nem ítéletében, hanem egyéb végzésében dönt az ideiglenes intézkedést, illetve az előzetes bizonyítást elrendelő végzésről (pl. a végzést hatályon kívül helyezi vagy megállapítja annak hatályvesztését pl. az eljárás megszüntetése esetén).

A 45. §-hoz

A rendelkezés szövegpontosítást tartalmaz az új Pp. és Kp. szabályozásához történő illeszkedés érdekében.

A 46-47. §-hoz

A törvény a formatervezési minták oltalmáról szóló 2001. évi XLVIII. törvény (a továbbiakban: Fmtv.) 63. § (2) bekezdésében foglalt utaló szabály alapján a mintaoltalmi perekre a szabadalmi perek szabályait kell alkalmazni. A törvény a szabadalmi perek szabályainak az új Pp.-hez történő igazítását is elvégzi. Az Fmtv. ennek megfelelően egyedüliként szükséges korrekcióját a törvény az új Pp. hatásköri szabályaira tekintettel [20. § (1) és (3) bekezdés] végzi el, amely a törvényszék hatáskörébe utalja az iparjogvédelmi pereket. Ezáltal feleslegessé vált és hatályon kívül helyezésre kerül a Fmtv.-nek a törvényszék hatáskörére utaló rendelkezése.

A 48. §-hoz

A rendelkezés az új Pp. szabályozásához való igazodás érdekében szövegpontosítást tartalmaz.

A 49. §-hoz

A hatályos Pp.-re hivatkozást egy, a polgári perrendtartása történő rugalmas hivatkozás váltja fel. A hivatkozott perekre vonatkozó szabályozás az új Pp.-ben jelentősen át lett strukturálva, ezért szükségessé vált valamennyi érintett ügytípus külön nevesítése. A törvény ezen felül szövegpontosító változtatást is tartalmaz. Az új Pp. a bíróra vonatkozó kizárási okok tekintetében lényegében a hatályos Pp. szabályait tartja fenn, azonban új elemként jelenik meg a felsorolásban, hogy a per elintézéséből kizárt az a bíró is, aki a felek között közvetítőként járt el. E kizárási szabályról a közvetítői tevékenységről szóló 2002. évi LV. törvény 38/B. § (5) bekezdése már rendelkezett. A bírósági közvetítés szerepének erősödése miatt ugyanakkor indokolt e szabályt az új Pp.-ben megjeleníteni.

Az 50-52. §-hoz

A törvény nem változtat a jogi segítségnyújtásról szóló 2003. évi LXXX. törvény (a továbbiakban: Jstv.) azon szabályozásán, hogy a fél támogatásra rászorultnak tekintendő akkor, ha a bírósági eljárásban személyes költségmentességben részesült vagy e kedvezmény az eljárás tárgyánál fogva illeti meg. A törvény az ezzel összefüggő szabályozáson csak az új Pp. azon a költségkedvezményi rendszerben bevezetett módosítását vezeti át, amely szerint a személyes költségmentesség nem lehet részleges csak teljes, azaz minden illetékre és perben felmerülő költségre kiterjedő. Az új Pp. újításként önálló költségkedvezményként szabályozza továbbá a személyes teljes vagy részleges költségfeljegyzési jogot. A törvény értelmében a személyes költségfeljegyzési jog - függetlenül annak teljes vagy részleges voltától és a részleges kedvezmény terjedelmétől - szintén azt eredményezi, hogy a fél rászorultnak tekintendő, ugyanúgy, mint abban az esetben, ha a felet tárgyi költségfeljegyzési jog illeti meg. A törvény nem változtat a szabályozáson a tekintetben sem, hogy a felet a költségmentesség - a Jstv.-ben foglalt egyéb feltételek fennállása esetén - nagyobb mértékű támogatásra jogosítja fel, mint a költségfeljegyzési jog. A törvény ezeken túl a pártfogó ügyvédi díj kifizetésére vonatkozó szabályon csupán az új Pp. megújított perköltség fogalmából eredő szükségszerű változtatást vezeti át.

Az 53. §-hoz

A törvény az új Pp. és a Ptk. szóhasználatával összhangban a „személyiségi jogi per” megjelölést a „személyiségi jog érvényesítése iránti per” fogalommal váltja fel. E fogalom továbbra is magába foglalja a Ptk. Második Könyv Harmadik Része szerinti bármely személyiségi jog perbeli, bíróság előtti érvényesítését, nem kizárólag az új Pp. XXXVIII. Fejezete szerinti speciális pertípusokat. A törvény emellett a közszolgálati jogviszonnyal kapcsolatos perre való utalással egészíti ki a törvény egyes példálózó, illetve taxatív felsorolásait, mivel ez 2018. január 1-jétől a munkaügyi pertől eltérő, közigazgatási bíráskodás alá tartozó pertípus lesz. Továbbá a törvény speciális bizonyítási szabályát - tartalmának érintetlenül hagyása mellett - szövegezésében módosítja, hogy összhangban legyen az új Pp. megfogalmazásával.

Az 54-56. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése.

Az 57. §-hoz

A bűncselekmények áldozatainak segítéséről és az állami kárenyhítésről szóló 2005. évi CXXXV. törvény 28. § (3) bekezdésének hatályon kívül helyezését indokolja, hogy az áldozati státusz igazolása iránti kérelemről a járási hivatal, mint áldozatsegítő szolgálat dönt. E döntése ellen 2018. január 1. napjáig a közigazgatási hatósági eljárás és szolgáltatás általános szabályairól szóló 2004. évi CXL. törvény, azt követően pedig az Ákr. rendelkezései alapján biztosított a fellebbezés lehetősége, így nem indokolt arról az Ást.-ben külön rendelkezni. Ellenpéldaként hozható fel, hogy az Ást. 15. § (4a) bekezdésében éppen azért szükséges külön rendelkezni a fellebbezés lehetőségéről, mivel az ott szabályozott döntés a fővárosi és megyei kormányhivatal hozza, amely szerv döntése ellen a hatósági eljárás általános szabályai szerint nincs helye fellebbezésnek, így szükséges azt a külön törvényben biztosítani.

Az 58. §-hoz

A rendelkezés a cégnyilvánosságról, a bírósági cégeljárásról és a végelszámolásról szóló 2006. évi V. törvény (a továbbiakban: Ctv.) 32. § (3) bekezdésében az új Pp.-nek a költségkezdvezmények fajtáival kapcsolatos módosításaihoz igazítja terminológiát. A Ctv. 45. § (2) és (5) bekezdésében írt jogkövetkezmény (a működés beszüntetésének azonnali kötelezettsége) egy korábbi, a 1997. évi CXLIV. törvény (régi Gt.) 14. §-ában meghatározott anyagi jogi szabálynak az eljárásjogi leképezése. A régi Gt. 14. §-a ugyanis úgy rendelkezett, hogy az előtársaság, amint tudomást szerez a bejegyzési kérelem elutasításáról, működését nyomban köteles beszüntetni. A 2006. évi IV. törvény (Gt.) 16. §-a azonban az előtársaság jogkörét bővítette, és már úgy fogalmaz, hogy csak az elutasítás jogerőre emelkedéséről történő tudomásszerzéstől számítottan kötelező a működés beszüntetése, és a Ptk. 3:101. § (4) bekezdése is ekként rendelkezik. Erre tekintettel a törvény az ezzel kapcsolatos rendelkezéseket elhagyja és a Ctv. 45. § (5) és új (6) bekezdésében, valamint a Ctv. 48. §-ában az új Pp. 178. §-ához igazodó szabályt alkalmaz. A rendelkezés pontosítja, az új Pp.-hez igazítja a visszautasítás utáni ismételt kérelembenyújtás szabályát. Kiegészíti a rendelkezést az új Pp. 178. § (2) bekezdésének megfelelő rendelkezéssel. A rendelkezés egyértelművé teszi, hogy a cégbíróságnak a kérelem érdemi elbírálása során kiadott hiánypótlásának nem vagy nem megfelelő teljesítése minden esetben a kérelem elutasítását vonja maga után.

Az 59. §-hoz

A rendelkezés Ctv. 65. § (1) bekezdését pontosítja a jogerő beálltának szabályával, és kiegészíti azt a végzés kötőerejére vonatkozó rendelkezéssel. Figyelemmel arra, hogy a Ctv. 65. § (2) bekezdése nem a végzés kézbesítéséhez, hanem a végzés Cégközlönyben történő közzétételéhez köti a keresetindítási határidőt, az új Pp. 358. § (2) bekezdésének megfelelő szabályról rendelkezni nem kellett.

A rendelkezés a 71. § (1) bekezdésében szabályozott cégperekben az eljárások gyorsítása érdekében egyes percselekményeket kizár. A 71/A. §-ban szabályozott cégperek esetében mellőzi az első tárgyalás kitűzésére vonatkozó szabályt, mivel az új Pp. megváltozott elsőfokú eljárásra vonatkozó szabályai mellett az nem értelmezhető. Az eljárás gyorsítása érdekében e pereknél is bővíti a kizárt percselekményeket, valamint a keresetváltoztatás megváltozott definíciójára tekintettel pontosítja a szabályozást.

A 60. §-hoz

A rendelkezés a Pp.-re, mint mögöttes jogszabályra való utalást az „e” szócska elhagyásával pontosítja, mivel a Bpnp. is tartalmaz általános jelleggel a bírósági polgári nemperes eljárásokra vonatkozóan az új Pp.-től eltérő szabályokat. A költségkedvezményekkel kapcsolatos rendelkezés a 6/1986. (VI. 26.) IM rendelet 4. § a) pontjában foglalt kizárás törvényi szintre emelését szolgálja. Az érintett alcím módosítása pontosítás tartalmaz.

A 61. §-hoz

A szövegcserés módosítások elsődlegesen a kérelem elutasítása és visszautasítása közötti különbségek közötti eltérésekből adódó pontosításokat vezetik át az új Pp. terminológiájához igazodva. A szövegcserék pontosítják továbbá a Pp.-re való hivatkozásokat, vagy olyan fogalmakat, amelyeket a Pp. más szavakkal használ. A Pp.-re, mint mögöttes jogszabályra való utalást az „e” szócska elhagyásával pontosítja, mivel Bpnp. is tartalmaz általános jelleggel a bírósági polgári nemperes eljárásokra vonatkozóan az új Pp.-től eltérő szabályokat. A módosítások kiegészítik a Ctv.-t arra tekintettel is, hogy mely végzések ellen van helye fellebbezésnek. Az új Pp. 365. § (2) bekezdés b) pontjára tekintettel a fellebbezhető végzések körét az ágazati törvényeknek egyértelművé kell tenniük. Ugyanakkor az eljárást befejező végzések tekintetében a Bpnp. generálisan rendezi a fellebbezési jogot, míg egyes végzés típusok (pl. eljárást felfüggesztése, áttétel, pénzbírságban marasztaló végzés, az eljárás során hozott költségben marasztaló végzés) esetében a háttér jogszabályként szolgáló Pp. szabályozza a fellebbezhetőség kérdését.

A 62. §-hoz

A korábbi rendelkezés szükségtelen, mivel Bpnp. általános jelleggel kimondja, hogy törvény eltérő rendelkezése hiányában a nemperes eljárásban a jogi képviselet nem kötelező. A módosításokra a koherens szabályozás, a Kp.-vel való összhang megteremtése érdekében van szükség.

A 63-64. §-hoz

A módosításra a koherens szabályozás, az új Pp.-vel és Kp.-vel való összhang megteremtése érdekében van szükség.

A 65-67. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése.

A 68. §-hoz

Az egyes közjegyzői nemperes eljárásokról szóló 2008. évi XLV. törvény (a továbbiakban: Kjnp.) általános rendelkezéseinek az újraszabályozása megteremti az összhangot az új Pp.-vel. E módosítás egy külön alcímben foglalja össze nemcsak a Kjnp. hatálya alá tartozó, hanem más, közjegyzői nemperes eljárásra jellemző rendelkezéseket is, és itt mondja ki a Pp. mögöttes jellegét. A normaszöveg pontosítása egyértelművé teszi, hogy jogszabály eltérő rendelkezése hiányában a Kjnp. szabályai kódexjelleggel valamennyi közjegyzői nemperes eljárásban alkalmazandók. A közjegyzői nemperes eljárás sajátosságaira figyelemmel az illetékességi kikötés lehetőségét is indokolt kizárni. A (4) bekezdés a 6/1986. (VI. 26.) IM rendelet szabályát illeszti be a Kjnp. szabályai közé, mert a rendelet egyes rendelkezései korszerűsítve a költségmentesség és a költségfeljegyzési jog polgári és közigazgatási bírósági eljárásban történő alkalmazásáról szóló törvényben jelennek meg, míg mások az adott ágazati törvényben. Szükséges annak jogszabályi rendezése, hogy a felek az eljárásban felmerült költségeiket maguk viselik. Az új Pp. szabályaihoz igazítva pontosításra kerül, hogy mi történik abban az esetben, ha szünetelésnek vagy felfüggesztésnek lenne helye az eljárásban, de azt a törvény kizárja.

A 69. §-hoz

A Kjnp. egyéb eljárási szabályainak a kiegészítése az új Pp.-vel való összhangot hivatott megteremteni. Szükséges kimondani, hogy az eljárást befejező végzés ellen fellebbezésnek van helye. Indokolt továbbá azt is rögzíteni, hogy a közjegyző a jogerőt tanúsító végzést nem kézbesíti, hanem csupán megküldi a fél, illetve az egyéb érdekelt számára. Egyértelművé kell tenni, hogy a perújítási eljárás lefolytatására a Kjnp. hatálya alá tartozó nemperes eljárások esetén mely bíróság rendelkezik hatáskörrel és illetékességgel. Az igazságügyi szakértőkről szóló 2016. évi XXIX. törvény (a továbbiakban: Szaktv.) 49. § (4) bekezdés egyrészt ellentétes a Kjnp. 27. §-ával, másrészt a számvitelre vonatkozó jogszabályi rendelkezésekkel. Indokolt ezért kimondani a Kjnp.-ben, hogy - eltérően a 2016. évi XXIX. törvény 49. § (4) bekezdésétől - a szakértő a szakértői díj megfizetéséről a számlát nem a hatóság, hanem a kérelmező nevére állítja ki.

A 70. §-hoz

E nemperes eljárás bevezetésének indoka, hogy az új Pp. koncepciója kiemelt szabályozási célként rögzítette a perelterelést, felek közötti egyeztetést előmozdító szabályok bevezetését. Ezzel áll összhangban, hogy a törvény a pert megelőző, bíróság előtti egyezségi eljárás mellett bevezeti a közjegyző előtti egyezségi eljárást is, mert szélesíteni kívánja a perindítást elhárító, a felek közti egyezség létrehozását előmozdító fórumrendszert. E tekintetben a közjegyző rugalmas, földrajzilag könnyen hozzáférhető szolgáltatást nyújthat a felek számára a per elkerülése, egyezség létrehozása érdekében. Az utóbbi években előremutató jógyakorlatok támasztják alá, hogy a bíróság és a közjegyző előtti nemperes eljárások kiválóan funkcionálnak egymás mellett, kiegészítik egymást és megfelelően előmozdítják a perelkerülést, a felek közötti megegyezést. Jó példa erre a 2008-tól lehetővé tett közjegyző előtti előzetes bizonyítás, vagy az igazságügyi szakértő kirendelése közjegyzői eljárásban. Emellett a több évtizede közjegyzői hatáskörbe tartozó hagyatéki eljárás során a közjegyzők előtt a feleknek lehetőségük nyílik egyezséget kötni, amely többféle lehet: osztályos egyezség, a hagyatéki tartozásokra vonatkozó jogvita lezárása tárgyában kötött, azok teljesítésére vonatkozó egyezség, a hagyatékban szereplő vagyontárgyakra vonatkozó dologi jogi igények rendezése tárgyában kötött egyezség, közös tulajdon megszüntetése tárgyában kötött egyezség, vagy a hagyatéki vagyontárgyak átruházása tárgyában kötött egyezség. A hagyatéki eljárásról szóló 2010. évi XXXVIII. törvény (a továbbiakban: Hetv.) szerint a közjegyző végzésével jóváhagyott egyezség a bíróság által jóváhagyott egyezséggel azonos hatályú [Hetv. 12. § (1) bek.]. A közjegyzőknek tehát évtizedes gyakorlata van a felek közti, bíróság által jóváhagyott egyezséggel azonos hatályú egyezségek megkötésének elősegítésében.

A törvény ugyanakkor a bíróság előtti egyezségi eljárástól (új Pp. 167-168. §) eltérő tárgyi hatállyal kívánja bevezetni a közjegyző előtti egyezségi eljárást, azt alapvetően a vagyonjogi ügyekre szűkítve. Így nincs helye közjegyző előtti egyezségi eljárásnak szerzői jogi, szomszédos jogi és iparjogvédelmi ügyben, a közhatalom gyakorlásával kapcsolatos kártérítés, illetve sérelemdíj megfizetése tárgyában, a közérdekből indított perekkel összefüggő ügyben, a jogi személyek alapításával és törvényes működésével kapcsolatos ügyben, a jogi személyek és tagjaik, volt tagjaik közötti, illetve a tagok, volt tagok egymás közötti, a tagsági jogviszonyon alapuló ügyben, a személyi állapotot érintő és egyéb családjogi tárgyú ügyben, a végrehajtási perre tartozó ügyben, munkaügyi perre tartozó ügyben, állami vagyonnal kapcsolatos ügyben, valamint olyan ügyben, melyben külföldi anyagi jogot - ide nem értve a külföldi nemzetközi magánjogi szabályokat - kell alkalmazni. A közjegyzőtől csak a keresetindítást megelőzően, a keresetlevél előterjesztéséig lehet kérni az egyezségi kísérletre történő idézést. A sikertelen egyezségi kísérlet esetén a nemperes eljárás további eljárási lépések indukálása nélkül fejeződik be.

A 71. §-hoz

A hatályos Kjnp. 36/A. § (1) bekezdés c) pontja szerint a bejegyzett élettársi kapcsolat közjegyző általi megszüntetésének akkor van helye, ha a bejegyzett élettársak az őket egymással szemben terhelő, jogszabályon alapuló tartás, a közös lakás használata, valamint - az ingatlanon fennálló közös tulajdon megszüntetése kivételével - a bejegyzett élettársi közös vagyon megosztása kérdésében közjegyzői okiratba vagy ügyvéd által ellenjegyzett magánokiratba foglaltan megegyeztek. A Ptk. 4:21. § (3) bekezdése szerint a házasságnak a (2) bekezdés szerinti felbontására akkor van lehetőség, ha a házastársak a közös gyermek tekintetében a szülői felügyelet gyakorlása, a különélő szülő és a gyermek közötti kapcsolattartás, a gyermek tartása, a házastársi közös lakás használata, valamint - ez iránti igény esetén - a házastársi tartás kérdésében megegyeztek, és perbeli egyezségüket a bíróság jóváhagyta. Az új Pp. 455. § (1) bekezdése szerint a házasság felbontása iránti keresettel ugyanarra a házasságra vonatkozó érvénytelenítési keresetet, továbbá a házastársak gyermekének származására, tartására és a gyermeket érintő szülői felügyelet gyakorlásának rendezésére, kapcsolattartásra, a gyermek harmadik személynél történő elhelyezésére, a házastársi tartásra, a házastársi közös lakás használatának rendezésére, valamint a házastárs névviseléstől való eltiltására vonatkozó keresetet lehet összekapcsolni. A Ptk. 4:21. § (3) bekezdésével, valamint a Pp. 455. § (1) bekezdésével való összhang megteremtése érdekében szükséges a Kjnp. 36/A. § (1) bekezdés c) pont módosítása oly módon, hogy a vagyon megosztása kérdésében való megegyezés ne legyen feltétele a bejegyzett élettársi kapcsolat közjegyző általi megszüntetésének. A Kjnp. 36/I. § (3) bekezdése szerint a közjegyző illetékességét a házastársak, illetve az élettársak bármelyikének lakóhelye vagy tartózkodási helye megalapítja. A Kjnp. 36/J. §-a alapján a közjegyző a nyilvántartásba a saját maga által közokiratba foglalt házassági vagy élettársi vagyonjogi szerződést, avagy a más közjegyző által közokiratba, illetve ügyvéd által teljes bizonyítóerejű magánokiratba foglalt vagyonjogi szerződést jegyzi be. Figyelemmel a Kjtv. 12. §-ára, a felek a vagyonjogi szerződésük közokiratba foglalására bármely közjegyzőt felkérhetik, nem csupán a lakóhelyük vagy tartózkodási helyük szerinti közjegyzőt. Ez ugyanakkor azt eredményezheti, hogy ha a felek nem a lakó- vagy tartózkodási helyük szerinti közjegyzővel foglaltatják közokiratba a házassági vagy élettársi vagyonjogi szerződésüket, akkor az okiratot szerkesztő közjegyző nem lesz illetékes a vagyonjogi szerződés nyilvántartásba való bejegyzésére. Így a feleknek - ha szerződésüket nyilvántartásba kívánják vetetni - a Kjnp. 36/I. § (3) bekezdése szerint illetékes közjegyzőhöz is el kell menniük. Mindez a feleknek jelentős terhet jelent. Ennek az ellentétnek a feloldása érdekében vált szükségessé a Kjnp. 36/I. § (3) bekezdését akként módosítani, hogy az abban meghatározott illetékességi szabály egészüljön ki azzal, hogy a házassági vagy élettársi vagyonjogi szerződés közokiratba foglalása esetén a közokiratot készítő közjegyző is illetékes a szerződés nyilvántartásba való bejegyzésére.

A 72. §-hoz

Lényeges terminológiai változás az új Pp.-ben, hogy az alaki okból érdemi elbírálásra alkalmatlan kérelmek, beadványok tekintetében egységesen a visszautasítás kifejezést, míg az érdemben elbírált és megalapozatlannak talált kérelem, beadvány tekintetében az elutasítás kifejezést használja. A terminológiai egységesség érdekében szükséges a Kjnp.-ben is a megfelelő módosításokat elvégezni. A normaszöveg további - hasonlóan technikai jellegű - módosításokat tartalmaz.

A 73. §-hoz

A hirdetményi kézbesítés esetkörei közül az új Pp. elhagyja „a kézbesítés megkísérlése már előre is eredménytelennek mutatkozik” fordulatot. Ezt a fordulatot a gyakorlatban nem alkalmazzák, illetve a kézbesítés egyéb elháríthatatlan akadályba ütközésének esetköre ezt a kört is magában foglalja. A Kjnp. 39. §-a az értékpapír és okirat semmissé nyilvánítása iránti eljárások tekintetében olyan átmeneti rendelkezést tartalmaz, amely a 105/1952. (XII. 28.) MT rendelet szabályainak az alkalmazását írja elő. 2016-ban már nem volt öt éven túl indult ügy, így kizárt, hogy a rendelet szerinti eljárások folyamatban legyenek, tehát e rendelkezések hatályon kívül helyezése indokolt.

A 74. §-hoz

Az Fmhtv. 1. § módosítása alapvetően jogtechnikai jellegű, az új Pp. szabályozásához való igazodás érdekében szövegpontosításokat tartalmaz. Továbbra is itt kerül rögzítésre a Pp. mögöttes jogforrási jellege, illetve kiegészül a törvény a Kjnp. alkalmazhatóságát pontosító szabállyal, miszerint a törvény külön felhívása esetén és annak keretei között a Kjnp. szabályai alkalmazandók. A törvény az új Pp. által meghatározott értékhatárnak megfelelően módosítja a fizetési meghagyásos eljárás ún. kötelező értékhatárát, és egyéb technikai pontosításokat is tartalmaz. A törvény az eljárás igénybevételének feltételként határozza meg a jogosult és a kötelezett belföldi illetőségét. A törvény meghatározza, hogy belföldi képviseletnek minősül a külföldi vállalkozás kereskedelmi képviselete és az EGT-államban székhellyel rendelkező külföldi vállalkozás által létesített magyarországi pénzügyi fióktelep. A törvény a fizetési meghagyásos eljárás igénybevételének felső értékhatárát a törvényszéki hatáskör értékhatárához köti, a hatályos szabályozás szerinti 400 millió forint helyett, amely a kiemelt jelentőségű perek értékhatárához igazítottan került be a fizetési meghagyásos eljárásról szóló 2009. évi L. törvénybe (a továbbiakban: Fmhtv.) 2011-ben. Indokolt ugyanakkor meghatározni a fizetési meghagyásos eljárás igénybevételének felső értékhatárát, mert a statisztikai adatok szerint, magasabb értékhatár felett az eljárás perré fordulása miatt a fizetési meghagyásos eljárás az eljárások meghosszabbodását eredményezi, és alapvetően e nemperes eljárás e kisebb értékű követelések érvényesítését célozza. 2016-ban országosan összesen 282 darab olyan fizetési meghagyás kibocsátása iránti kérelem került benyújtásra, ahol az ügyérték meghaladta a harmincmillió forintot. Ezen ügyek közül 168 ügyben került sor ellentmondás benyújtására. A felső értékhatárt indokolt a törvényszéki hatáskörbe tartozó vagyonjogi perek alsó értékhatárához kötni, mert ennek évszázados hagyománya van a magyar eljárásjogban. 1993-ig csak járásbíróság előtti ügyekben volt lehetőség fizetési meghagyásos eljárás kezdeményezésére. Az Fmhtv. 11. § (3) bekezdésének a módosítása az E-ügyintézési törvénynek való megfelelést szolgálja. A (4) bekezdés a felek belföldi illetőségének hiánya, illetve megszűnése esetén követendő eljárást határozza meg. A (5) bekezdés az eddigi gyakorlatot emeli törvényi szintre az új Pp.-nek megfelelően azzal, hogy meghatározza, hogy a jogerőről szóló értesítéseket csak megküldeni kell a címzett részére, kivéve, a fizetési meghagyás jogerősítő záradékát, amelyet kézbesíteni kell a jogosultnak. Amennyiben a címzett lakcíme az Európai Unió területén található, a címe ismert és az eljárás helye szerinti tagállamban nincs meghatalmazottja, részére csak és kizárólag a tagállamokban a polgári és kereskedelmi ügyekben a bírósági és bíróságon kívüli iratok kézbesítéséről (iratkézbesítés), és az 1348/2000/EK tanácsi rendelet hatályon kívül helyezéséről szóló 1393/2007/EK európai parlamenti és tanácsi rendeletben megállapított módokon lehet iratot kézbesíteni. Ebből következően amennyiben a címzett magyarországi kézbesítési címe megszűnik, de helyette ismert egy európai uniós kézbesítési cím, akkor az Fmhtv. 15. § (2)-(4) bekezdése nem alkalmazható és az 1393/2007/EK rendelet alapján kell megkísérelni az iratok kézbesítését a másik tagállamban található címre. Az Fmhtv. 16/A. § (5) bekezdésének a módosítása az E-ügyintézési törvény kézbesítési szabályainak való megfelelést szolgálja.

A 75. §-hoz

Az új Pp. vonatkozó rendelkezései miatt szükséges annak pontosítása, hogy mely peres jogintézmények nem alkalmazhatóak a fizetési meghagyásos eljárásban. Az eljárásban továbbra sincs helye beavatkozásnak, a felek személyében bekövetkező változásnak (kivéve a jogutódlás esetét), valamint a kereset kiterjesztésének és a keresetváltoztatásnak. Továbbá, ahogy az új Pp. a peres eljárás tekintetében, úgy a törvény értelmében is kizárásra kerül az ellenérdekű fél eljárása, megakadályozva ezzel a rosszhiszemű pervitelt, az esetleges fedezetelvonást. Mivel azonban ez jogszerűen is előfordulhat (pl. a jogi személy vezető tisztségviselője fellép a jogi személlyel szemben), a törvény előírja az ügygondok rendelését a közjegyző számára ilyen esetekben. Az új Pp. szabályaihoz igazítva pontosításra kerül, hogy mi történik, ha szünetelésnek vagy felfüggesztésnek lenne helye az eljárásban, de az kizárt. Az Fmhtv. 18. §-a újraszabályozásának a célja az új Pp.-vel való összhang megteremtése. Az osztott perszerkezet fogalmilag nem értelmezhető e nemperes eljárásra, azonban az egyértelmű jogalkalmazás érdekében szükséges ennek törvényi szinten történő kimondása. Szintén az eljárás jellegénél fogva némileg eltérően alakulnak a jegyzőkönyvvezetésre vonatkozó szabályok, illetve szükséges azt tisztázni, hogy a fizetési meghagyásos eljárásban a jogi képviselővel történő eljárás hogyan viszonyul az új Pp. 244. §-ában foglaltakhoz.

A 76. §-hoz

A tekintetben, hogy a kötelezett képviselőjét meg kell-e jelölni a kérelemben vagy sem, eltérő joggyakorlat alakult ki. Az Fmhtv. 20. § (1) bekezdés a) pontjának az egyik értelmezési módja alapján kötelező, míg a fizetési meghagyásos eljárásban és a fizetési meghagyás végrehajtásának elrendelése iránti eljárásban alkalmazandó papír alapú és elektronikus űrlapokról szóló 22/2010. (V. 7.) IRM rendelet 1. sz. melléklete nem nevesíti a kötelezetti képviselőt kötelező tartalmi elemként. A jogforrási szintek eltérése miatt indokolt ezt a kérdést törvényi szinten rendezni az Fmhtv. 20. § (1) bekezdésének az új Pp. 170. §-ához igazításával. Az új Pp. szabályozásához való igazodás érdekében a rendelkezés további szövegpontosításokat tartalmaz. Az új Pp. átstrukturálta a keresethalmazatra vonatkozó szabályozást. A 173. §-ban eljárásjogi feltételekkel korlátozva került rögzítésre a valódi és a látszólagos tárgyi keresethalmazat. A valódi alanyi keresethalmazat korlátait az új Pp. Általános rendelkezéseinek a pertársaságra vonatkozó szabályai tartalmazzák. Szerkezeti tagolásában tehát részben eltér a hatályos Pp.-től. Az új Pp. e körben rendező elvnek a pertársaság keletkezését tekinti, így - szemben a hatályos Pp. 51. § a) pontjával - elkülönítve, külön szakaszban szabályozza a kényszerű és a nem kényszerű, ám mégis egységes pertársaságot, ennek következtében ugyanakkor egy szakaszba kerül a célszerűségi pertársaság valamennyi esete. Ennek érdekében vált szükségessé az Fmhtv. 21. § (1) bekezdés első mondatának az újraszabályozása. Lényeges terminológiai változás az új Pp.-ben, hogy az alaki okból érdemi elbírálásra alkalmatlan kérelmek, beadványok tekintetében egységesen a visszautasítás kifejezést, míg az érdemben elbírált és megalapozatlannak talált kérelem, beadvány tekintetében az elutasítás kifejezést használja. A terminológiai egységesség érdekében szükséges a Fmhtv.-ben is a megfelelő módosításokat elvégezni. A törvény mellőzi az áttétel elrendelését, mivel ennek szabályai az új Pp.-ben is módosultak, így nincs helye áttételnek nem polgári peres útra tartozó ügyekben sem a peres, sem a fizetési meghagyásos eljárásban. Közjegyzői hatáskör hiányában, a polgári ügyekben eljáró bíróság hatáskörébe tartozó ügyek esetén eddig sem kerülhetett sor áttételre. Az eljárás befejezetté nyilvánításának lehetőségét eddig csak a fizetési meghagyásos eljárás, a fizetési meghagyás végrehajtásának elrendelése során érvényesülő ügyviteli és iratkezelési szabályokról szóló 28/2010. (V. 12.) IRM rendelet 12. §-a (1) bekezdésének c) pontja tette lehetővé a jogosult fizetési meghagyás kézbesítése előtti elállására. Mivel az új Pp. dogmatikailag nem változtatott ezen a téren, indokolt az eljárásban ennek törvényi alapját megteremteni.

A 77. §-hoz

Lényeges terminológiai változás az új Pp.-ben, hogy az alaki okból érdemi elbírálásra alkalmatlan kérelmek, beadványok tekintetében egységesen a visszautasítás kifejezést, míg az érdemben elbírált és megalapozatlannak talált kérelem, beadvány tekintetében az elutasítás kifejezést használja. A terminológiai egységesség érdekében szükséges a Fmhtv.-ben is a megfelelő módosításokat elvégezni. A hatályos Pp.-re történő merev hivatkozásokat az új Pp.-re történő hivatkozásokra kellett cserélni. A felek belföldi illetőségének követelménye okán a visszautasítási okok köre bővült. A kötelezettek érdekeit védendő bevezetésre kerül, hogy a közjegyző által hivatalból vizsgálható az, hogy a jogosult nem akarja-e az anyagi jogi követeléseit eljárási költségként érvényesíteni. Ezen utóbbi okra azért van szükség, mivel különösen egyes követeléskezelők részéről az a gyakorlat tapasztalható, hogy számos anyagi jogi követelést érvényesítenek az eljárási költség címén.

A bíróságok számára eddig is világos volt, hogy új kézbesítési címet kellett megjelölni abban az esetben, ha a kötelezettnek a jogosult által megjelölt címen nem lehetett kézbesíteni a fizetési meghagyást, a jogosultak jogértelmezését nagyban segíti ennek pontosítása. Ugyanakkor a postai szolgáltató esetleges sikertelenségére tekintettel indokolt megengedni a jogosultaknak, hogy a második kézbesítési kísérletet ugyanarra a címre rendelje el a közjegyző, de ehhez már az önálló bírósági végrehajtó nemperes eljárását kívánja meg garanciaként. Így, ha a végrehajtó sem találta meg a címzettet a címhelyen, a jogosult biztos lehet abban, hogy a kötelezett ott nem található meg, és a bíróságnak is több információ áll a rendelkezésére, ha a jogosult a visszautasítást követően pert indít.

A 78. §-hoz

Az Fmhtv. 20. § (1) bekezdésének az új Pp. 170. §-ához igazítása miatt vált szükségessé az Fmhtv. 27. § (1) bekezdésének a módosítása. Az Fmhtv. 27. § (4) bekezdésénél szövegezésbeli pontosítást végez el a törvény, valamint a fizetési meghagyás kiegészítését az új Pp. szabályaihoz igazítja. Az új Pp. 365. § (2) bekezdés b) pontja szerint az elsőfokú bíróság végzése ellen csak akkor van helye fellebbezésnek, ha azt e törvény megengedi. Ennek megfelelően az Fmhtv.-ben is külön rendelkezni kell arról, ha a jogalkotó egy adott végzéssel szemben fellebbezési lehetőséget kíván biztosítani, ugyanis az új Pp.-ből mint háttérnormából már nem lesz levezethető az adott nemperes eljárásban érdeminek minősülő végzések fellebbezhetősége sem. Erre való tekintettel került sor az Fmhtv. 29. § kiegészítésére. Módosítást indukál az új Pp. azon lényeges terminológiai változása, hogy az alaki okból érdemi elbírálásra alkalmatlan kérelmek, beadványok tekintetében egységesen a „visszautasítás” kifejezést használja. Az új Pp. koncepcionális változtatásokat hajt végre a sikertelen kézbesítéssel kapcsolatos olyan esetekben, amikor a kézbesítés azért volt eredménytelen, mert a címzett az iratot nem vette át. Az új Pp.-ben meghatározott esetekben a meg nem történt kézbesítést kell úgy tekinteni, mintha az megtörtént volna, ezért ezt a helyzetet a törvény nem kézbesítési vélelemként, hanem kézbesítési fikcióként kezeli, ami ellen kézbesítési kifogásnak van helye. Tehát ahol ágazati jogszabály kézbesítési vélelem megdöntése iránti kérelmet ír, helyette a kézbesítési kifogás fordulatot kell alkalmazni. A végrehajtás felfüggesztésére a bírósági végrehajtásról szóló törvény erre vonatkozó szabályait kell alkalmazni.

A 79. §-hoz

Az új Pp. szabályozásával való koherencia megteremtése érdekében szükséges a fizetési meghagyásos eljárás rendelkezéseinek módosítása. Az új Pp. 365. § (2) bekezdés b) pontja szerint az elsőfokú bíróság végzése ellen csak akkor van helye fellebbezésnek, ha azt e törvény megengedi. Ennek megfelelően az Fmhtv.-ben is külön rendelkezni kell arról, ha a jogalkotó egy adott végzéssel szemben fellebbezési lehetőséget kíván biztosítani, ugyanis az új Pp.-ből mint háttérnormából már nem lesz levezethető az adott nemperes eljárásban érdeminek minősülő végzések fellebbezhetősége sem. Erre tekintettel került sor az Fmhtv. 34. § (1) bekezdésének a kiegészítésére, illetve a 35. § (1) bekezdésének a módosítására. A jogalkalmazók munkájának megkönnyítése érdekében szükséges az ellentmondásra vonatkozó visszautasítási okok között külön is kiemelni, hogy ha az ellentmondás előterjesztésével egyidejűleg a kötelezett az ügyben eljáró közjegyzőnél okirattal nem igazolja, hogy a végrehajtás során felmerült - a jogosult által előlegezett - költségeket a végrehajtónál megfizette, akkor a közjegyző az ellentmondást visszautasítja. Az Fmhtv. 36. §-ának kiegészítése az E-ügyintézési törvénnyel teremti meg az összhangot.

A 80. §-hoz

Az új Pp. szabályozásával való koherencia megteremtése érdekében szükséges a fizetési meghagyásos eljárásra vonatkozó törvény megfelelő módosítása akként, hogy a közjegyzőnek a felpereshez címzett perré alakulásról szóló értesítésében meg kell jelölni konkrétan azt a bíróságot, ahová a közjegyzői iratanyagot továbbítja és ahová a felperesnek a keresetet tartalmazó iratát be kell nyújtania. Emellett szükséges a terminológiai egységesség érdekében az új Pp. által alkalmazott „visszautasítás” kifejezésre történő áttérés. Az új Pp. koncepcionális változásaira tekintettel az érintett szakasz jelentős mértékű átstrukturálása vált indokolttá. Emellett a közjegyzőnek az új Pp. által előírt tájékoztatási kötelezettségét is szabályozni kell. Mivel 2018. január 1-jétől a hatóságoknak elektronikusan kell tartaniuk a kapcsolatot egymással az E-ügyintézési törvény alapján, a közjegyző a MOKK rendszerén keresztül küldi meg elektronikusan az iratokat a bíróságnak. A gyakorlatnak megfelelően pontosítani kell az Fmhtv. szövegezését arra az esetre, ha a kötelezett a fizetési meghagyás kézhezvételét megelőző teljesítésre hivatkozik és ezt a jogosult nem ismeri el. A szövegezés egyértelmű a tekintetben, hogy a jogosult válaszától függően hívja fel őt a közjegyző a perelőkészítési kötelezettségének teljesítésére.

A 81. §-hoz

Az új Pp. 365. § (2) bekezdés b) pontja szerint az elsőfokú bíróság végzése ellen csak akkor van helye fellebbezésnek, ha azt e törvény megengedi. Ennek megfelelően az Fmhtv.-ben rendelkezni kell arról, ha a fizetési meghagyásos eljárásban hozott határozattal szemben fellebbezésnek van helye, így az erről szóló bekezdés módosítása indokolt. Mivel 2018. január 1-jétől a hatóságoknak elektronikusan kell tartaniuk a kapcsolatot egymással az E-ügyintézési törvény alapján, a közjegyző a MOKK rendszerén keresztül küldi meg elektronikusan az iratokat a bíróságnak. Az illetékekről szóló 1990. évi XCIII. törvény 41. § (2) bekezdése úgy rendelkezik, hogy az eljárás tárgya értékének a felek által történő leszállítása vagy annak utólag alacsonyabb összegben történt megállapítása esetén az illetékalap mérséklésének - ha e törvény kivételt nem tesz - nincs helye. Az Fmhtv.-ből is levezethető ugyan, de a gyakorlatban felmerült problémák megszüntetése érdekében célszerűnek tűnik külön kimondani, hogy a díjalapnak a leszállítása vagy annak utólag alacsonyabb összegben történt megállapítása esetén az eljárási díj visszatérítésének nincs helye. Ez a szabály az új Pp. 83. § (4) bekezdésével is összhangban van.

A költségmentesség és a költségfeljegyzési jog bírósági eljárásban történő alkalmazásáról szóló törvényhez hasonlóan a fizetési meghagyásos eljárásban érvényesülő költségkedvezmények egyes szabályai is törvényi szinten kerülnek szabályozásra.

A 82. §-hoz

Törvényi szintre kerül a feljegyzett eljárási díj viselésére vonatkozó szabályanyag. Korábban ezek a fizetési meghagyásos eljárás során érvényesülő költségkedvezmény előfeltételeiről, engedélyezéséről, megvonásáról és a költségek előlegezéséről, továbbá az előlegezett, valamint a nem előlegezett költségek megfizetéséről és behajtásáról, a költségkedvezmény engedélyezésének alapjául szolgáló körülmények igazolásáról szóló 24/2010. (V. 7.) IRM rendeletben kerültek elhelyezésre, azonban a szabályozás tárgyánál fogva magasabb jogforrási szinten kell szabályozni.

A költségmentesség és a költségfeljegyzési jog bírósági eljárásban történő alkalmazásáról szóló törvényhez hasonlóan a fizetési meghagyásos eljárásban érvényesülő költségkedvezmények egyes szabályai is törvényi szinten kerülnek szabályozásra.

A 83. §-hoz

A gyakorlat által egyelőre csak elméleti szinten felvetett kérdés a jogerős fizetési meghagyás végrehajthatóságának elévülése. Mivel az Fmhtv. 10 éves jogvesztő határidőt határozott meg, felmerült a kérdés, hogy ez a végrehajtási jog általános elévüléséhez miként viszonyul, így szükséges kimondani, hogy nem érinti azt. Az E-ügyintézési törvény alapján a kapcsolattartás az eljáró hatóságok között kötelező, így az Fmhtv. 53. § (3) bekezdése pontosításra szorult. Mivel az európai fizetési meghagyásos eljárásban a határidők számítására a határidőkre, időpontokra és határnapokra vonatkozó szabályok meghatározásáról szóló, 1971. június 3-i 1182/71/EGK, Euratom tanácsi rendeletet kell alkalmazni, az új Pp. ítélkezési szünetre vonatkozó szabályai az eljárásban nem alkalmazhatók. Az Fmhtv. 59. § (6) bekezdése az új Pp. szabályozásához való igazodás érdekében szövegpontosítást tartalmaz. Az új Pp. szabályozásához való igazodás érdekében szövegpontosítást tartalmaz, tekintettel a perré alakulás - szintén szövegezési és az új Pp.-nek való megfelelés miatti - újraszabályozására, az európai fizetési meghagyásos eljárás szabályainak pontosítása is indokolt. Az Európai Parlament és a Tanács 1393/2007/EK rendelete (2007. november 13.) a tagállamokban a polgári és kereskedelmi ügyekben a bírósági és bíróságon kívüli iratok kézbesítéséről (iratkézbesítés), és az 1348/2000/EK tanácsi rendelet hatályon kívül helyezéséről (a továbbiakban: kézbesítési rendelet) szabályozza a bírósági iratok tagállamok közötti kézbesítésének szabályait. Amennyiben a címzett lakcíme az Európai Unió területén található, a címe ismert és az eljárás helye szerinti tagállamban nincs meghatalmazottja, részére csak és kizárólag a kézbesítési rendeletben megállapított módokon lehet iratot kézbesíteni. Ebből következően amennyiben a címzett magyarországi kézbesítési címe megszűnik, de helyette ismert egy európai uniós kézbesítési cím, akkor nem hirdetményi kézbesítés útján, hanem kézbesítési rendelet alapján kell megkísérelni az iratok kézbesítését a másik tagállamban található címre. E szabály Fmhtv.-be történő beiktatása az európai unió jogának való megfelelést szolgálja.

A költségmentesség és a költségfeljegyzési jog polgári és közigazgatási bírósági eljárásban történő alkalmazásáról szóló törvényhez hasonlóan a fizetési meghagyásos eljárásban érvényesülő költségkedvezmények egyes szabályai is törvényi szinten kerülnek szabályozásra.

A 84. §-hoz

Szövegcserés módosítások.

A 85. §-hoz

Hatályon kívül helyező rendelkezéseket tartalmaz.

A 86. §-hoz

A rendelkezések az új Pp. és a Kp. szabályozásához való igazodás érdekében szövegpontosításokat, a jogszabályhelyekre történő merev és rugalmas utalások pontosítását tartalmazzák. Az ideiglenes megelőző távoltartó határozat elleni jogorvoslatra a közigazgatási nemperes eljárásokra vonatkozó általános szabályokat kell alkalmazni, míg a megelőző távoltartás elrendeléséről a bíróság polgári nemperes eljárásban dönt. Az ideiglenes megelőző távoltartó határozat elleni bírósági jogorvoslat tárgyában és a megelőző távoltartás elrendelése tárgyában is a bántalmazott életvitelszerű tartózkodási helye szerinti járásbíróság jogosult dönteni. Mindkét bírósági döntés tekintetében fellebbezésnek van helye, amelyet az eljáró járásbíróság székhelye szerint illetékes törvényszék bírál el. Ennek többek között azért van jelentősége, mert az ügyek - törvényi előíráson alapuló - egyesítése esetén a jogorvoslat elbírálása nem oszlik meg adott esetben több bírósági fórum között, azaz azok egy eljárásban elbírálhatók.

A 87. §-hoz

A hagyatéki eljárásról szóló 2010. évi XXXVIII. törvény (a továbbiakban: Hetv.) 2. § (1) bekezdésének az újraszabályozása megteremti az összhangot az új Pp.-vel, valamint az egyéb közjegyzői nemperes eljárásokkal egyaránt. Az eljárás nemperes jellegéből következően a határozatok formája az ügy érdemében hozott határozatot illetően is végzés. A hagyatékátadó végzés kötelezést nem tartalmaz, így a hagyatéki eljárásban ideiglenes intézkedésnek nincs helye. A hagyatéki eljárásban érdekelt halála miatti az eljárás céljára tekintettel nincs helye félbeszakadásnak. Valamelyik örökösként érdekeltnek a hagyatéki eljárás folyamán bekövetkező halála esetén az ő hagyatéki eljárását mint másodrendű örökhagyó hagyatéki eljárását kell lefolytatni, nem pedig az örökhagyó hagyatéki eljárásának félbeszakadását kell megállapítani. Más, a hagyatéki eljárásban érdekelt halála esetén pedig a jogutódját kell az eljárásról értesíteni, és a hagyatéki eljárást a jogutód részvételével folytatni. A beavatkozás szabályai a hagyatéki eljárásban nem alkalmazhatók, mivel a hagyatéki eljárás nem jogvitát eldöntő eljárás, nincs pernyertes és pervesztes, ezért „a pernyertesség” előmozdítása fogalmilag nem értelmezhető. A hagyatéki eljárásban indokolt kizárni az új Pp. ítélkezési szünetre vonatkozó szabályainak alkalmazását. A hagyatéki eljárásban eddig nem merült fel annak igénye, hogy a jegyzőkönyv helyett folyamatos felvétel készüljön. Erre tekintettel indokolt annak kimondása, hogy a közjegyzői nemperes eljárásban a jegyzőkönyv nem készíthető képet és hangot egyidejűleg rögzítő folyamatos felvétel útján, még akkor sem, ha ezt a felek kérik. Ki kell továbbá mondani, hogy az új Pp. szabályaitól eltérően a közjegyző maga is felveheti a jegyzőkönyvet jegyzőkönyvvezető igénybevétele nélkül. A Hetv. 11. § (5) bekezdésének a módosítása az E-ügyintézési törvénynek való megfelelést szolgálja.

A 88. §-hoz

A Hetv. 23. § (2) bekezdése ellentétes volt az új. Pp. és az E-ügyintézési törvény rendelkezéseivel. A (2) bekezdés a 6/1986. (VI. 26.) IM rendelet szabályát illeszti be a Hetv. szabályai közé, mert a rendelet egyes rendelkezései korszerűsítve a költségmentesség és a költségfeljegyzési jog polgári és közigazgatási bírósági eljárásban történő alkalmazásáról szóló törvényben jelennek meg, míg mások az adott ágazati törvényben. Az új Pp. végzések elleni fellebbezésre vonatkozó szabályaira tekintettel is kiegészítésre szorul a Hetv.-ben a fellebbezhető végzések felsorolása.

A 89. §-hoz

Indokolt a „kézbesítési vélelem”, valamint a „kézbesítési vélelem megdöntése” szóhasználat új Pp.-hez történő igazítása az új szabályozásnak megfelelően.

A 90. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése.

A 91. §-hoz

A törvény az új Pp. tartalmilag azonos hatásköri főszabályára tekintettel, mint szükségtelent mellőzi a személyes adatok kezelésének jogszerűségével kapcsolatban megindítható per törvényszéki hatáskörbe tartozására vonatkozó szabályt. Megtartja ugyanakkor a sajátos illetékességi szabályt, amely alapján az érintett a saját lakó- vagy tartózkodási helye szerinti törvényszék előtt is megindíthatja a pert.

A törvény az új Pp. törvényszéki eljárást előíró hatásköri főszabályára tekintettel arra nézve ad - a hatályos rendelkezésekkel tartalmilag egyező - szabályozást, hogy mely esetekben jár el a járásbíróság a közérdekű adatokkal kapcsolatos perekben. A módosítás megtartja a jelenleg érvényesülő sajátos illetékességi szabályokat is.

A törvény az utaló szabály szóhasználatát hozzáigazítja ahhoz, hogy a hivatkozott norma a hatáskör főszabály szerinti meghatározását már nem fogja magában foglalni.

A 92. §-hoz

A rendelkezés a törvény szövegezését az új Pp. szóhasználatához igazítja az eljárás felfüggesztése tekintetében.

A 93. §-hoz

A központi hitelinformációs rendszerre vonatkozó szabályozás 2006 óta - az eljárás lehető leggyorsabb lefolytatása érdekében - különleges szabályokkal biztosítja az adatkezelés elleni bírósági úton történő fellépés lehetőségét. Mindezeket a nyilvántartott személy jogainak érvényesítése, a jogbiztonság erősítése, valamint a függő jogi helyzetek lerövidítése indokolja. A módosítások az új Pp. szabályozásához való igazodást biztosítják.

A 94-95. §-hoz

Az új Pp. egységes perrendi szemlélete következtében szükségtelenné vált a pertárgyérték alacsony vagy magas volta alapján differenciáló szabályok, így a kisértékű és a kiemelt jelentőségű perek speciális szabályainak fenntartása, amelyek ezáltal az új Pp.-ben már nem kapnak helyet. Ugyanakkor a még folyamatban lévő ilyen jellegű ügyekre tekintettel szükség van megfelelő átmeneti rendelkezés meghozatalára.

A 96. §-hoz

Az új Pp. 10. § (3) bekezdése úgy rendelkezik, hogy „Az eljárásban a hivatásos bírákat és az ülnököket ugyanazok a jogok illetik meg és ugyanazok a kötelezettségek terhelik. Törvénynek bíróra vonatkozó rendelkezései a hivatásos bíróra és az ülnökre egyaránt vonatkoznak.” E rendelkezéssel összhangban a bírák jogállásáról és javadalmazásáról szóló 2011. évi CLXII. törvényben is szükséges kimondani, hogy az együttalkalmazás tilalma az ülnökökre is megfelelően alkalmazandó.

A 97-98. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése.

A 99. §-hoz

A civil szervezetek bírósági nyilvántartásáról és az ezzel összefüggő eljárási szabályokról szóló 2011. évi CLXXXI. törvény (a továbbiakban: Cnytv.) jelenleg hatályos 1. § (2) bekezdése a Cnytv.-ben szabályozott perekre, valamint a hatályos Pp. 23. § (1) bekezdés f) pontjában meghatározott perekre fogalmaz meg illetékességi szabályt. A hatályos Pp. 23. § (1) bekezdés f) pontja szerinti perek: a törvényszék által nyilvántartásba vett, cégnek nem minősülő szervezetekkel kapcsolatos perek közül: az ilyen szervezetek ellen a törvényességi felügyeletet, törvényességi ellenőrzést gyakorló szerv által indított perek, és az ilyen szervezetek és tagjaik (volt tagjaik) közötti, illetve a tagok (volt tagok) egymás közti a tagsági jogviszonyon alapuló perek, melyek azonosak az új Pp. 20. § (3) bekezdés ad) pontjában [7. § 9. h) pontjában] és 20. § (3) bekezdés ae) pontjában meghatározott perekkel. A Pp.-ben meghatározott perekre utalás okafogyottá vált azáltal, hogy egyrészt a Cnytv. szerinti törvényességi felügyeleti eljárás nemperes eljárássá vált, másrészt a Cnytv.-ben szereplő peres eljárásokra (az egyesület, az alapítvány és a sportról szóló törvény szerinti sportegyesület nyilvántartásba vételi, változásbejegyzési kérelemének helyt adó, valamint a közhasznú nyilvántartásba vételét elrendelő végzés elleni perek, valamint az alapítvány kuratóriuma új tagjának vagy új kurátorának nyilvántartásba történő bejegyzésére irányuló peres eljárás) a Cnytv. tartalmaz illetékességi szabályt. A rendelkezés az új Pp. visszautasítás-elutasítás kifejezéssel kapcsolatos terminológiai megkülönböztetést is átvezeti a szabályozásban, valamint egyéb, az új Pp.-vel összefüggő pontosításokat tartalmaz.

A 100. §-hoz

A rendelkezés többek között az új Pp. 178. §-ának megfelelő módosítást vezet át. Tételes módon rögzíti, hogy a hiánypótlási eljárást követően a kérelemről érdemben kell döntenie a bíróságnak, tehát visszautasításnak nincs helye. Ha a hiánypótlással javított kérelem sem alkalmas a bejegyzésre, akkor azt el kell utasítani. Annak érdekében, hogy az egyszerűsített bejegyzési eljárásokban a kérelem formai hibái ne vezessenek elutasításhoz, a módosítás kimondja, hogy egyszerűsített eljárásban mind a mintaokirat formai hibája, mind a kérelem mellékleteinek formai hibája (hiánya) visszautasításhoz vezet, vagyis a kérelmezőnek lehetősége van arra, hogy a pótolt hiányokkal ismételten benyújtsa a kérelmet. Ha hiánymentes a kérelem, a visszautasításhoz fűződő joghatások nem állnak be, vagyis úgy kell tekinteni, mintha eredetileg is jól adta volna be a kérelmező a kérelmet. A rendelkezés célja, hogy ösztönözze és segítse azon kérelmezőket, akik egyébként is ez eljárás gyors és sikeres lefolytatásában bízva az egyszerűsített eljárást választották.

Az új Pp. 358. § (2) bekezdése szerint az a határozat, amely ellen nincs helye fellebbezésnek, a kihirdetésével emelkedik jogerőre; azok a határidők azonban, amelyeket a határozat jogerőre emelkedésétől kell számítani, a határozatnak a féllel történt közlésétől kezdődnek. Az új Pp. 351. § (1) bekezdése szerint a bíróság a határozatát - a (2) bekezdésben foglalt kivétellel - a kihirdetéssel közli. A 351. § (2) bekezdés d) pontja szerint a bíróság kézbesítés útján közli a tárgyaláson kívül hozott végzést az érdekelt féllel. A Cnytv. 46/A. § (1) bekezdése az egyesület, az alapítvány és a sportról szóló törvény szerinti sportegyesület nyilvántartásba vételi, változásbejegyzési kérelemének helyt adó, valamint a közhasznú nyilvántartásba vételét elrendelő végzés ellen a fellebbezést kizárja. Az új Pp. fenti rendelkezéseire tekintettel mondja ki a módosítás a civil szervezetek és a cégek nyilvántartásával összefüggő eljárások módosításáról és gyorsításáról 2016. évi CLXXIX. törvénnyel elérni kívánt jogalkotói célnak megfelelően, hogy az egyesület, az alapítvány és a sportról szóló törvény szerinti sportegyesület nyilvántartásba vételi, változásbejegyzési kérelemének helyt adó, valamint a közhasznú nyilvántartásba vételét elrendelő végzés a meghozatala napján jogerőre emelkedik és az adatváltozás átvezethető, a végzés közzétehető.

A 101. §-hoz

A rendelkezés illetékességi szabályt tesz egyértelművé a törvényességi felügyeleti eljárásban az alábbiak szerint. A Cnytv. 1. § (1) bekezdése szerint az e törvényben meghatározott szervezeteket, valamint azokat a szervezeteket, amelyek esetében külön törvény bírósági nyilvántartásba vételt rendel, a szervezet székhelye szerint illetékes törvényszék veszi nyilvántartásba. A nyilvántartást vezető bíróság illetékes az e törvényben meghatározott polgári nemperes eljárások lefolytatására. Az illetékesség tehát a bejegyzéssel rögzül, függetlenül attól, hogy a civil szervezet később átteszi-e a székhelyét más megyébe. A Cnytv. 71/A. § (4) bekezdése szerint: „Az eljárásra a szervezet székhelye, ennek hiányában az utolsó bejegyzett székhelye szerinti nyilvántartó bíróság illetékes.” Ha a törvényességi felügyeleti eljárásban a székhely szerinti bíróság - amely sok esetben nem a nyilvántartó bíróság - jár el, akkor elkülönülhet egymástól a törvényességi felügyeleti eljárásban eljáró bíróság és a nyilvántartó bíróság. Az elbíráláshoz szükség van a nyilvántartási alapiratokra, ezért a székhely bíróságnak meg kell keresni külön a nyilvántartó bíróságot. Ez az eljárást lassítja és nehézkessé is teszi, mert közben akár megindulhat egy változásbejegyzési eljárás (pl. épp a törvényességi felügyeleti eljárás tárgyát képező csorba kiküszöbölésére). Ennek elkerülése végett a törvény egyértelművé teszi, hogy a nyilvántartó bíróság jár el törvényességi felügyeleti ügyekben. A költségviseléssel kapcsolatos döntés elleni fellebbezési jog kimondása szükségtelen, mivel a mögöttes jogszabályként alkalmazandó új Pp. 82. § (1) bekezdése ezt rendezi. A rendelkezés az új Pp. visszautasítás-elutasítás kifejezéssel kapcsolatos terminológiai megkülönböztetést is átvezeti a szabályozásban. A törvény a hivatalból, illetve kérelemre indult törvényességi felügyeleti eljárások tekintetében kimondja, hogy az eljárásban félnek minősülő személyek részéről az érdemi határozatokkal szemben fellebbezésnek van helye. A törvényességi felügyeleti eljárást addig kell folytatni, amíg a törvényes állapot, illetve működés helyre nem áll, így a bíróság az eljárás alatt például több felügyeleti intézkedésre is sor kerülhet, melyek az eljárást nem fejezik be.

A 102. §-hoz

Szövegcserés módosításokat tartalmaz.

A 103. §-hoz

Hatályon kívül helyező rendelkezést tartalmaz.

A 104. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése.

A 105-107. §-hoz

A módosítások jogtechnikai jellegűek, az új Pp. szabályozásához való igazodás érdekében szövegpontosítást tartalmaznak.

A 108. §-hoz

Az új rendelkezés az új Pp. szabályozásához való igazodás érdekében kerül bevezetésre.

A 109. §-hoz

Az új Pp. közérdekű perekre vonatkozó 571. §-a szerint „E fejezet rendelkezéseit akkor kell alkalmazni, ha a közérdek védelme érdekében perindításra felhatalmazást adó törvény úgy rendelkezik, hogy az ilyen közérdekből indított pert (a továbbiakban: közérdekű per) e fejezet rendelkezései alapján kell lefolytatni.” E szabályra tekintettel kerül módosításra a Ptk. 6:106. § (1) bekezdése.

A 110. §-hoz

A Teljesítésigazolási Szakértői Szerv (a továbbiakban: TSZSZ) 2013-as létrehozásának kiemelt célja volt, hogy amennyiben bíróság elé kerül a kivitelezési, tervezési szerződések teljesítésével kapcsolatos vita, a perben felmerülő szakkérdésekben már rendelkezésre álljon egy olyan szakvélemény, amelyre a bíróság ítéletét alapíthatja. Ez önmagában is meggyorsítja a követelés bíróság előtti érvényesítését, a TSZSZ szakvéleményére alapított per hatályos Pp.-ben elhelyezett eljárási szabályai közé pedig további olyan rendelkezések is kerültek, amelyek az ilyen viták minél gyorsabb rendezésére irányultak.

A mostani szabályozás célja, hogy az új Pp. hatályba lépését követően ne vesszen el az az előny, amelyet a hatályos Pp. XXVI/A. Fejezete jelentett a TSZSZ szakvéleményére alapítva. Továbbra is a 2013-ban megfogalmazott célt, az eljárás gyorsítását tartva szem előtt, az új szabályozás a hatályos rendelkezéseket és a létrehozás óta eltelt három év tapasztalatait alapul véve, a TSZSZ megalakításáról és működéséről is rendelkező hatályos törvényben megfelelően elhelyezve került kidolgozásra.

A törvény az új Pp. általánosan alkalmazandó szabályai mellett külön rendelkezéseket tartalmaz azokra a perekre, amelyeket a tervezési, kivitelezési szerződés teljesítéséből eredő díjkövetelés érvényesítése iránt indítanak, és amelyekben a felperes az érvényesíteni kívánt jog alapjául a TSZSZ szakvéleményére hivatkozik. A per tehát csak e két konjunktív feltétel megvalósulása esetén tartozik e speciális szabályok alá.

A törvényben nem szabályozott kérdésekben az új Pp. általános szabályai tekintendőek irányadónak.

A TSZSZ perek legfontosabb előfeltétele, hogy a polgári peres eljárást megelőzően a TSZSZ eljárását kell kérni, illetve annak - a sikeres szakvélemény elkészítésével és kézbesítésével - be is kell fejeződnie, még a keresetindítás előtt. Nem áll fenn arra nézve kötelezettség, hogy az Fmhtv.-ben szabályozott hárommillió forintos értékhatár alatti díjkövetelés vonatkozásában a pert fizetési meghagyásos eljárásnak kell megelőznie. Ezt a szabályt korábban a hatályos Pp., illetve az Fmhtv. is tartalmazta, tehát a szabályozás e tekintetben nem változik, ugyanakkor az erre vonatkozó szabály e törvényben kerül elhelyezésre. A perben a jogi képviselet kötelező, tekintettel arra, hogy a hatályos Pp. a különleges eljárások között szabályozta ezen eljárást, ahol a jogi képviselet kötelező volt. A szabályozás célja, hogy mind a bíróság, mind a felek részére olyan speciális rendelkezéseket, kötelezettségeket írjon elő, amelyek elősegítik e perek gyors befejezését. E célból a keresetlevelet a szakvélemény kézbesítésétől számított hatvannapos határidőn belül kell benyújtani, ahhoz csatolni kell a szakvéleményt és annak kézbesítési időpontját igazoló okiratot. Ha a felperes ezeket a kötelezettségeit elmulasztja, a perben a speciális szabályokat nem lehet alkalmazni.

A speciális szabályozás lényegi eleme, hogy a fél kérelme esetén a bíróságnak kötelező elrendelnie az ideiglenes intézkedést olyan összegben, amely a TSZSZ szakvéleménye szerint a teljes bizonyossággal teljesített munkák szerződés szerinti értéke. Ennek célja, hogy a fél ahhoz az összeghez ideiglenes intézkedés keretében mindenképpen hozzájusson, amelynek megfelelő munkákat teljes bizonyossággal teljesítette. Eltérés a korábbi szabályozástól, hogy az összeget a felperes általi garanciaadás helyett az alperesnek kell bírósági letétbe helyeznie. Egyértelműsítésre került, hogy az ideiglenes intézkedés elrendelését a bíróság nem kötheti biztosítékadáshoz. A letétbe helyezés teljesítésével, joghatásaival kapcsolatos rendelkezések, valamint a letétbe helyezett összeg végleges sorsával kapcsolatos szabályozás rendezi az ideiglenes intézkedés bírósági letétbe helyezéséből fakadóan szükséges kérdéseket.

A törvény szabályozza a TSZSZ szakvéleményének perbeli felhasználását is. A TSZSZ szakvéleménye ugyanolyan bizonyítási eszköznek minősül, mint a perben kirendelt szakértő szakvéleménye, ezért lehetséges a per során annak kiegészítése, kérdések feltevése, a szakértői tanács tagjainak személyes meghallgatása, valamint szükség esetén más szakértő kirendelése. A korábbi szabályozáshoz igazodva a szakértői tanács tagjainak perbeli részvételére továbbra is a perben kirendelt szakértőre vonatkozó eljárási szabályok az irányadók.

A törvény a tervezési, építési, kivitelezési szerződés teljesítéséből eredő díjkövetelés megfizetésére kötelező részben megköveteli az ítélet előzetes végrehajthatóságának kimondását, ha az a TSZSZ szakvéleményben meghatározott összeget (részben vagy egészben) mint pénzbeli marasztalást tartalmazza. Ezzel a törvény előzetes végrehajthatóságot biztosít arra az esetre, ha a TSZSZ szakvéleményével alátámasztott pénzösszeg megfizetésére vonatkozó kereseti kérelemnek az elsőfokú bíróság ítéletében helyt ad. Az eljárás ezen szakaszában a jog és a ténykérdések bizonyítása már olyan fokú, hogy indokolt a felperest (általában elvégzett munkájukért az ellenértéket hitelező alvállalkozókat) pénzeszközökhöz juttatni.

Az eljárásban a soronkívüliség előírása, továbbá az új Pp. általános szabályaihoz képest rövidebb eljárási határidők meghatározása a perek gyors befejezése szempontjából jelentős.

A megállapodás meghiúsulása esetén a felek akkor sincsenek kizárva a TSZSZ szakvéleményhez fűződő további előnyökből, ha nem rendes bíróság előtt nyújtanak be keresetet. A TSZSZ szakvéleménye választottbíróság eljárásában is beterjeszthető.

A 111. §-hoz

A törvény a Pénzügyi Békéltető Testület előtt folyt és ellentmondás folytán perré alakult eljárás tekintetében a szabályozást az új Pp. XVI. fejezetének szabályaihoz igazítja, valamint rendezi, hogy a Magyar Nemzeti Bankról szóló 2013. évi CXXXIX. törvénynek a közérdekű igényérvényesítésre vonatkozó szabályai keretében indított perre az új Pp. közérdekből indított perre vonatkozó szabályai alkalmazandók.

A 112. §-hoz

A szövegcserés módosításokat a hatályos Pp.-re való hivatkozásoknak az új Pp. szerinti aktualizálása indokolja.

A 113-114. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése. Ez utóbbi törvény a bírósági nemperes eljárások tekintetében generálisan állapítja meg, hogy az eljárást befejező végzés ellen fellebbezésnek van helye, ezért a fellebbezési jog tekintetében annak rögzítése szükséges, hogy mely esetekben nincs helye fellebbezésnek. A gondnokoltak és az előzetes jognyilatkozatok nyilvántartásáról szóló 2013. évi CLXXV. törvény kiegészítése szükséges a polgári peres és nemperes eljárások mellett a közigazgatási peres, nemperes és egyéb közigazgatási bírósági eljárásokra utalással is.

A 115. §-hoz

Az új Pp. az érdekképviseleti szervezetek meghatalmazottként való eljárására általános jelleggel már nem ad felhatalmazást, ugyanakkor az új Pp. 65. § g) pontja lehetőséget biztosít arra, hogy az ágazati jogszabályok a tárgykörükbe tartozó célok érvényesülésének kiteljesedése érdekében perbeli képviseleti jogosultságot biztosítsanak érdekképviseleti szervezetek számára. Fontos hangsúlyozni, hogy az érdekképviseleti szervezetek vonatkozásában az általános és feltétel nélküli képviseleti jog megszüntetésére éppen azért kerül sor, mert perbeli képviseletet is ellátó elkülönült szervezet esetében jogos társadalmi elvárás a megfelelő szintű jogi-szakmai ismeret is, a bírósági eljárásokkal összefüggésben. Ennek megfelelően a rendelkezéssel lehetőség nyílik arra, hogy az érdekképviseletet ellátó egyesületek tagja, tisztségviselője, vagy alkalmazottja bírósági eljárásban meghatalmazottként eljárhasson saját tagja képviseletében, ugyanakkor ezt a lehetőséget a jogszabályi rendelkezés képesítési feltételhez köti.

A 116. §-hoz

Az új Pp. hatálybalépésére tekintettel szükséges a szövegpontosító módosítás átvezetése.

A 117. §-hoz

A módosítások egyértelművé teszik az új Pp. szabályozásával összefüggésben, hogy az elítélteknek az érintett jogszabályi rendelkezéseken alapuló bírósági igényérvényesítése esetén a munkaügyi perben eljáró bíróság jár el, az új Pp. munkaügyi perre vonatkozó szabályainak alkalmazásával. A büntetés-végrehajtási intézetekben az elítéltek munkáltatása nem a munka törvénykönyve hatálya alá tartozik, hanem arra a büntetések, az intézkedések, egyes kényszerintézkedések és a szabálysértési elzárás végrehajtásáról szóló 2013. évi CCXL. törvény állapít meg különös szabályokat. Indokolt, hogy e munkáltatással összefüggésben keletkezett kártérítési igények elbírálására is a munkaügyi per szabályai vonatkozzanak, ehhez az új Pp. 508. §(4) bekezdése alapján külön törvényi rendelkezés szükséges.

A 118-119. §-hoz

A módosítások jogtechnikai jellegűek, az új Pp. szabályozásához való igazodás érdekében szövegpontosítást tartalmaznak. A 2014. évi VII. törvény 6. § (4) és (5) bekezdéseinek hatályon kívül helyezésére az új Pp. megfelelő garanciális rendelkezéseinek meglétére tekintettel kerül sor.

A 120. §-hoz

A módosítás a jogszabályok közötti koherencia megteremtése érdekében a bizalmi vagyonkezelőkről és tevékenységük szabályairól szóló 2014. évi XV. törvény titoktartási kötelezettségre vonatozó szabályainak kiegészítésével egyértelművé teszi, hogy a bizalmi vagyonkezelő vállalkozást a titoktartás a büntető-, és a polgári ügyben eljáró bíróság mellett a közigazgatási ügyben eljáró bíróság felé sem terheli.

A 121. §-hoz

A módosítást az a lényeges terminológiai változás indokolja, hogy az új Pp. az alaki okból érdemi elbírálásra alkalmatlan kérelmek, beadványok tekintetében egységesen a „visszautasítás” kifejezést használja, és ezt az ágazati jogszabályokban is megjeleníteni szükséges.

A 122-123. §-hoz

A törvény elvégzi a tudományos kutatásról, fejlesztésről és innovációról szóló 2014. évi LXXVI. törvény (a továbbiakban: KFItv.) kiegészítését a Szellemi Tulajdon Nemzeti Hivatala (a továbbiakban: SZTNH) döntései ellen előterjesztett megváltoztatási kérelmek adattartalmának és kellékeinek - az új Pp.-nek a keresetlevél tartalmához és kellékeihez igazodó, az attól a kutatás-fejlesztési tevékenység minősítésével kapcsolatos eljárások sajátosságaira tekintettel indokolt eltérések - meghatározásával.

A KFItv. új 40. § (5) bekezdése továbbra is a polgári perrendtartás alkalmazását írja elő az SZTNH-nak a kutatás-fejlesztési tevékenység minősítése tárgyában született döntéseivel szemben benyújtott megváltoztatási kérelmek elbírálására, amennyiben az eljárás nemperes jellegéből más nem következik. A törvény megőrzi az SZTNH előtti ügyekben született döntések bírósági felülvizsgálatával kapcsolatos speciális eljárási rendet.

Az iparjogvédelmi eljárásokhoz hasonlóan az SZTNH által a kutatás-fejlesztési tevékenység minősítésével összefüggő ügyekben hozott döntések bírósági felülvizsgálata során is elengedhetetlen a különleges szaktudás birtoklása az eljáró bíróság részéről. Ezen eljárások során olyan szempontok kerülnek megvizsgálásra (így különösen a projekt újszerűsége, a tudományos és technológiai bizonytalanság feloldására való törekvés és a módszeresen végzett tudományos tevékenység megléte), amelyek jellegüknél fogva azt támasztják alá, hogy a hatékony jogorvoslat biztosítása érdekében célszerű az iparjogvédelmi eljárások során eljáró bírói tanácsokhoz rendelni ezeket az ügyeket is. E szempontok mentén egészíti ki a törvény a KFItv. 40. §-át az új (6) bekezdéssel.

Az SZTNH által a kutatás-fejlesztési tevékenység minősítésével összefüggő ügyekben hozott döntések bírósági felülvizsgálata - szerepét, eredményét és elbírálásának rendjét tekintve - megegyezik az iparjogvédelmi eljárásokban született döntésekkel szemben benyújtott megváltoztatási kérelmekre irányadó szabályokkal. A törvény ezért a hatályos KFItv. 40. § (2) bekezdésében szereplő keresetre történő utalást megváltoztatási kérelemre cseréli, megszüntetve az e jogorvoslati kérelmekkel kapcsolatosan használt indokolatlan terminológiai eltérést.

A 124. §-hoz

A hatályon kívül helyezés indoka, hogy a biztosítási tevékenységről szóló 2014. évi LXXXVIII. törvény (a továbbiakban: Bit.) a hatályos Pp. „gazdálkodó szervezet” fogalmára hivatkozik, amely fogalom tartalmazza a „külföldi székhelyű vállalat magyarországi fióktelepe” fordulatot is, így ennek külön Bit.-beli megjelölése szükségtelen.

A 125. §-hoz

Az új Pp. hatálybalépésével a kézbesítési vélelem helyett a kézbesítési fikció kifejezés használata indokolt a terminológiai összhang érdekében a rendvédelmi feladatokat ellátó szervek hivatásos állományának szolgálati jogviszonyáról szóló 2015. évi XLII. törvényben is.

A 126. §-hoz

Az új Pp. hatálybalépésével összhangban az energiahatékonyságról szóló 2015. évi LVII. törvény szövegcserés módosítása indokolt.

A 127-128. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése.

A 129-131. §-hoz

Az új Pp. a természetes személyek adósságrendezéséről szóló 2015. évi CV. törvényben (a továbbiakban: Are. tv.) szabályozott alábbi eljárásokat érinti:

- bírósági adósságrendezési eljárások (egyezségkötési, egyezségmódosításai adósságtörlesztési eljárás, mentesítési eljárás

- mentesítés hatályon kívül helyezése iránt lefolytatásra kerülő eljárás

- bíróságon kívüli adósságrendezési megállapodás hatálya megszűnésének bírósági megállapítására irányuló eljárás

- bírósági adósságrendezési egyezség hatálya megszűnésének megállapítására irányuló eljárás

- mentesítő határozat hatályon kívül helyezése iránt lefolytatásra kerülő eljárás

- családi vagyonfelügyelő által vitatott hitelezői követelések bírósági adósságrendezési eljárásban történő érvényesíthetőségének megállapítására irányuló eljárás.

Ezek az eljárások polgári nemperes eljárások, amelyekben az Are. tv. szerint a Pp. szabályait és a Bpnp. rendelkezéseit az Are. tv. szerinti eltérésekkel és külön szabályokkal kell alkalmazni, amelyek főként a nemperes eljárás sajátosságaiból, illetve a bírósági adósságrendezési eljárással összefüggő speciális eljárási sajátosságokból adódnak. Ezt a főszabályt az Are. tv. 3. § (8) bekezdésében hivatkozott egyéb nemperes eljárásokra is célszerű kimondani.

A Pp. alatt az Are. tv. 5. § 49. pontja értelmében a hatályos Pp.-t kell érteni, ezért itt az új Pp.-re történő hivatkozást kell a jelen törvénymódosításban elvégezni. Ezt követően csak ott van szükség az Are. tv.-ben az új Pp.-re történő hivatkozást beiktatni, ahol az Are. tv. nem általában hivatkozik a Pp.-re, hanem még a hatályos Pp. meghatározott szerkezeti egységére hivatkozik.

A törvény kiegészíti az Are. tv.-t arra tekintettel, hogy mely bírósági végzések ellen lehet fellebbezést benyújtani. A hatályos Pp., mint mögöttesen alkalmazandó jogszabály ezt nem tette szükségessé, azonban az új Pp. 365. § (2) bekezdés b) pontjában foglaltakra tekintettel a fellebbezhető bírósági végzéseket az egyes bírósági eljárásokat szabályozó külön törvényeknek kell egyértelművé tenniük. Ugyanakkor az eljárást befejező végzések tekintetében a Bpnp. generálisan rendezi a fellebbezési jogot, míg egyes végzés típusok (pl. eljárást felfüggesztése, áttétel, pénzbírságban marasztaló végzés, az eljárás során hozott költségben marasztaló végzés) esetében a háttér jogszabályként szolgáló Pp. szabályozza a fellebbezhetőség kérdését.

Az új Pp.-ben az alaki okokból elbírálásra alkalmatlan kérelmeket, beadványokat a bíróság nem elutasítja, hanem visszautasítja, míg az érdemben elbírált, de megalapozatlannak talált kérelmeket elutasítja. Ezt a terminológiai változtatást át kell vezetni az Are. tv. bírósági adósságrendezési eljárást, illetve az azokhoz kapcsolódó egyéb nemperes eljárásokat tartalmazó fejezetében. Erre tekintettel az Are. tv. 33. § (1) bekezdés b) pontjában foglalt eset, mint érdemi elutasítási ok, áthelyezésre került a (2) bekezdésbe.

Indokolt továbbá az Are. tv. egyes §-ait pontosítani annak érdekében, hogy az eljárás hivatalbóli megszüntetésére mikor kerül sor.

Az Are. tv. 18. § (2) bekezdésében a hatályos Pp. helyett az új Pp. közokirat definíciójára történik utalás. Az új Pp. 323. § (6) bekezdése értelmében törvény korlátozhatja a közokirattal szemben az ellenbizonyítás lehetőségét, és az Are. tv. 18. § (2) bekezdése ilyen külön törvényi rendelkezésnek tekinthető.

Az Are. tv. 31. § (7) bekezdésében kiegészítő rendelkezések szükségesek a hirdetmény alapján benyújtott hitelezői bejelentkezések előzetes bírósági megvizsgálásával összefüggésben. A Büsz. szerint is ez egy önálló nemperes eljárás; még a csődnyitás tárgyában hozott döntést megelőzően dönt a bíróság arról, hogy a családi vagyonfelügyelő jogszerűen vitathatja-e a hitelezőként történő bejelentkezés jogalapját. A törvénymódosítás a joghézagot megszüntetve tartalmazza a kiegészítő szabályokat, amelyek a bíróság által lefolytatandó bizonyítási eljárással és a jogorvoslattal függenek össze. A rendelkezések célja az, hogy az adós tartozásállományának mértéke még a bírósági adósságrendezési eljárás elrendelése előtt ismert legyen, a csődnyitó bírósági döntés valós hitelezői követeléseken alapuljon, ne az egyezségkötés közben kelljen egyes hitelezők ezen minőségét vitatni.

Az Are. tv. 33. §-ában az új Pp. 178. §-ának mintájára célszerű lehetővé tenni, hogy a formai kellékek hibája miatt visszautasított adósságrendezés iránti kérelem benyújtásához fűződő joghatások megmaradjanak, ha az adós a kérelmet 15 napon belül ismételten benyújtja, kiküszöbölve a hiányosságokat. Ha az adós emellett, és ugyanezen visszautasítási okra hivatkozva benyújt fellebbezést is a végzés ellen, akkor ezt a fellebbezést hatálytalannak kell tekinteni, tekintettel arra, hogy az adós eljárásbeli cselekményei nem lehetnek egymással ellentétes tartalmúak. Ezzel párhuzamosan szükséges volt újraszabályozni a 29. §-ban a kérelem joghatásainak elenyészésére vonatkozó rendelkezést.

Az Are. tv. 36. § (8) bekezdése értelmében a bírósági adósságrendezési eljárásban a Pp. szerinti költségkedvezmények engedélyezésének nincs helye. Az új Pp. 94. §-a teljeskörűen felsorolja a költségkedvezmények fajtáit, azok tartalmát és engedélyezésének feltételeit. Tekintettel arra, hogy a családi vagyonfelügyelő az adós és az eljárásban az adós mellett résztvevő egyéb kötelezett számára ingyenesen látja el a szolgáltatásait, az említett személyek számára az új Pp. szerinti költségkedvezmények biztosítása sem indokolt. Az eljárásban részt vevő hitelezők számára sem lenne célszerű költségkedvezményt biztosítani, tekintettel arra, hogy a családi vagyonfelügyelő az ő igényérvényesítésük érdekében is tevékenykedik.

Az Are. tv. 36. § (1) bekezdés f) pontjából és 26. § (9) pontjából az új Pp. 94. §-ával való összhang megteremtése érdekében a személyes illetékfeljegyzési jogra történő utalás elmarad és helyette a költségfeljegyzési jog kerül beépítésre. A tárgyi illetékfeljegyzési jogot az illetéktörvény szabályozza, ezért az Are. tv. 36. §-ában nem kell erről szólni. Az adósságrendezési eljárást esetlegesen követő nemperes eljárásokban a felek a Pp. 94. § (2) bekezdése szerinti általános szabály alapján részesülhetnek költségkedvezményekben, ezzel összefüggésben tehát nem igényel az Are. tv. módosítást.

Az Are. tv. a Pp.-hez képest sajátos szabályokat állapít meg arra nézve, hogy főszabály szerint bírósági titkár érdemi határozatokat is meghozhat önállóan, és a törvény csak azokat az érdemi határozatokat sorolja fel tételesen, ahol bírónak kell eljárnia. A törvény e körben kiegészíti az Are. tv. 38. § (2) bekezdését oly módon, hogy bíró hozhatja meg az adós mentesítését hatályon kívül helyező végzést is.

Az Are. tv. 45. § (6) bekezdésében a bírósági adósságrendezési eljárás alatt a jövedelemfelosztási terv készítésével összefüggő szabályok pontosításra szorulnak.

Tekintettel arra, hogy a bíróság a felek írásbeli nyilatkozatai és az okiratok alapján meg tudja hozni a végzését, az Are. tv. 57. § (4) bekezdéséből az adós bírósági meghallgatására vonatkozó szövegrészt el kell hagyni.

Ami a felülvizsgálatot illeti, az Are. tv. már most eltér, és a jövőben is eltér a Pp.-től, hiszen tételesen azokat az eseteket sorolja fel, ahol helye lehet felülvizsgálatnak, a főszabály tehát az, hogy a bírósági adósságrendezési eljárásban nincs helye felülvizsgálatnak, kivéve azokat a határozatokat, amelyeket az Are. tv. tételesen felsorol. Az új Pp. 409. §-a szerinti esetekben indokolt lehetővé tenni, hogy a Kúria engedélyezhesse a felülvizsgálatot, ezért az Are. tv. 101. § (1) bekezdése kiegészítésre kerül.

A szövegcserés rendelkezések az új terminológiához igazító változtatásokat, valamint az Are. tv. rendelkezések pontosítását szolgálja.

A 132. §-hoz

Az új Pp.-ben megjelölt általános meghatalmazások nyilvántartása és a rendelkezési nyilvántartás közötti adatkapcsolatra is figyelemmel lehetővé kell tenni azt is, hogy ha jogszabály alapján máshol is lehet rendelkezést tenni, azt az adott szerv is bejelenthesse a rendelkezési nyilvántartásba. Erre tekintettel egyértelművé kell tenni, hogy a rendelkezési nyilvántartást vezető szerv kizárólag a nyilvántartásba vétel idejéig kezel személyes adatot.

A 133. §-hoz

Az új Pp. hatálybalépésével a kézbesítési vélelem helyett a kézbesítési fikció kifejezés használata indokolt - a terminológiai összhang érdekében - az E-ügyintézési törvényben is.

A 134-135. §-hoz

A törvény egyértelműsíti, hogy az eseti szakértő - ha a törvény szerint igazságügyi tevékenység ellátására igénybe vehető - az igazságügyi szakértői tevékenység végzésére főszabály szerint feljogosított szakértőket megillető jogokkal rendelkezik és az ő vonatkozásukban megállapított kötelezettségek terhelik.

Tekintettel arra, hogy az igazságügyi szakértői névjegyzéket az Igazságügyi Minisztérium vezeti, a névjegyzékkel kapcsolatos hatósági döntésekkel szemben rendes, közigazgatási jogorvoslatnak nincsen helye. Az ügyfél ennek megfelelően minden esetben a rendkívüli jogorvoslatnak minősülő bírósági felülvizsgálatot kezdeményezheti. Ennek megfelelően különösen fontos, hogy az igazságügyi szakértői névjegyzékből való törlés a Szaktv.-ben tételesen felsorolt eseteit érintően a törvény egyértelműen fogalmazzon. A módosítások továbbá azt szavatolják, hogy a bírósági felülvizsgálattal érintett, a Szaktv. által szabályozott másik nagy kérdéskör, az igazságügyi szakértői kamara működésére és az általa, valamint szervei által hozott, és bíróság előtt a polgári eljárásjog szabályai szerint megtámadható döntésekre vonatkozó rendelkezések minél egyértelműbben rendelkezzenek, azok megfogalmazása minél hatékonyabban segítse a jogalkalmazást.

A kamarai tisztségviselők megbízatása/kinevezése körüli terminológiai pontosítás különösen fontos annak fényében, hogy a kamarai választással kapcsolatban bírósági felülvizsgálattal lehet élni.

A törvény az igazságügyi szakértői tevékenység végzésére feljogosított társaságokra a kizárás tekintetében irányadó rendelkezésekhez hasonló szabályt jelenít meg az igazságügyi szakértői intézmények, intézetek és a szervezetek esetében is. Ez utóbbi körbe tartozó szakértő vezetője visszautasítja a hatóság kirendelését, de csak akkor, ha az összes kijelölhető igazságügyi szakértő úgy érintett kizárási okkal, hogy azt a hatóság állapította meg.

A törvény nem engedi, hogy a fél a polgári perrendtartás szerinti szakértői bizonyítás keretében igazságügyi szakértői testületet magánszakértőként vegye igénybe. A polgári perrendtartás ugyanis a szakértői testületeknek a bírósági kirendeléshez kapcsolódó, sajátos szerepet szán. Szakértői testület ugyanis kirendelt szakértőként akkor alkalmazható, ha már egy újólag kirendelt szakértő igénybevételét követően is szükség van új szakértő kirendelésére.

A törvény az igazságügyi szakértői testület tagjai névsorának közzétételéről szóló rendelkezéssel egészíti ki a Szaktv.-t. Bár a szakértői testület tagjainak névsorát már a hatályos, az igazságügyi szakértői testületek szervezetéről és működéséről szóló 33/2007. (VI. 22.) IRM rendelet alapján is közzé kell tenni, azonban az információs önrendelkezési jogról és az információszabadságról szóló 2011. évi CXII. törvény rendelkezéseivel való összhang megteremtése érdekében magában a törvényi szabályozásban is el kell helyezni az erre utaló rendelkezést.

A szakértői tevékenység pártatlanságát biztosító kizárási szabályok tényleges érvényesülése érdekében a törvény biztosítja, hogy a hatóság - és így a hatósági eljárásban részt vevő felek - számára is ismert legyen az adott ügyben a nem természetes személy nevében eljáró igazságügyi szakértő személye. Ezzel kiküszöbölhető az abból adódó többletköltség, hogy a nem természetes személy szakértő nevében eljáró igazságügyi szakértő összeférhetetlensége okán az igazságügyi szakértői szakvéleményt vagy ugyanazon szakértőnek újból, vagy más szakértőnek kell elkészítenie.

A törvény a szakértői díj tekintetében a megbízott szakértő kötelezettségeit a kirendelt szakértő kötelezettségeihez igazítja arra az esetre, ha a megbízás a polgári perrendtartás szerinti magánszakértői vélemény elkészítésére irányul. A megbízási díj a polgári perrendtartás szabályai értelmében a perköltségbe tartozhat akkor, ha az megfelel a perköltség törvény szerinti fogalmának. Ennek megállapíthatósága érdekében a törvény előírja, hogy a megbízott szakértő a megbízási díját a kirendelt szakértőkre irányadó szabállyal egyező módon kiállított díjjegyzékkel támassza alá, és azt csatolja a szakvéleményéhez.

Annak érdekében, hogy a kamara hivatali szervezetét működtető főtitkár hatékonyan láthassa el feladatát a törvény egyértelműsíti, hogy a főtitkár a kamara hivatalának nem csak vezetője, hanem képviselője is és a hivatal jogi személyiséggel rendelkezik.

A Szaktv. a kirendelés tartalmi elemeire vonatkozó rendelkezés kivételével a szakkérdés fogalmát mindenütt, ugyanazon értelemben használja. A törvény a szöveg-koherencia érdekében a rendelkezés szövegét pontosítja.

A 136-137. §-hoz

A törvény a szerzői jogok és a szerzői jogokhoz kapcsolódó jogok közös kezeléséről szóló 2016. évi XCIII. törvénynek (a továbbiakban: Kjkt.) az új Pp.-hez történő igazítását is elvégzi. A szövegben pontosításra kerül az új Pp. szabályaira, illetve a nemperes eljárásra történő utalás módja, emellett az új Pp. alkalmazási kötelezettsége is egyértelművé válik a nem kellően precíz „megfelelő” kitétel elhagyása által a Kjkt. 134. §-ában.

Az új perjogi szabályok [20. § (1) és (3) bek.] alapján a törvényszék hatáskörébe tartoznak a szerzői jogi perek.

A törvényben külön meghatározásra kerülnek az SZTNH döntésének bírósági felülvizsgálatára irányuló kérelem tartalmi kellékei, hasonlóan az új Pp. szerinti keresetlevélhez, három részre bontva (bevezető rész, érdemi rész és záró rész). A hatályos szövegben a felülvizsgálati kérelem kellékeire jelenleg a keresetlevélre vonatkozó szabályokat kell alkalmazni, amely szabályok az új Pp.-ben lényegesen módosultak és kibővültek, mely által szükségessé vált külön meghatározni a felülvizsgálati kérelem elengedhetetlen tartalmi kellékeit.

A 138-141. §-hoz

A Kp. a kizárási kérelem elintézésének szabályai tekintetében visszautal az új Pp.-re, szabályai és az új Pp. közötti összhang megteremtése miatt szükséges a Kp. 10. § (4)-(5) bekezdését.

Az államháztartásról szóló 1992. évi XXXVIII. törvény és egyes kapcsolódó törvények módosításáról szóló 2006. évi LXV. törvény (a továbbiakban: Áht-mód) 8/A. § (6) bekezdés szerint „a közigazgatási bíróság jár el a köztestület, illetve szervei és a köztestületi tagok, illetve az egyes köztestületi szervek, tisztségviselők közötti, továbbá a köztestület, illetve szervei, tisztségviselői és a köztestület felett törvényességi felügyeletet gyakorló szerv közötti jogvitában”. A két jogszabály közötti összhang megteremtése érdekében a Kp. 12. § (2) bekezdésének c) pontjából a köztestület fogalma kikerül, és helyette a 12. § (3) bekezdésének d) pontjába a köztestületi jogvita fogalma kerül be. A köztestületi jogvita fogalmába minden, a köztestület külső és belső működésével kapcsolatos jogvita beletartozik. Az Áht-mód. által nevesített jogviták mellett e kategóriába sorolandók továbbá a köztestület hatósági tevékenységével kapcsolatos jogviták is. Köztestületi jogvita tehát minden olyan jogvita, amelyben a köztestület vagy a köztestület valamely tisztségviselője, szerve alperesi vagy felperesi minőségben, a köztestület által ellátott feladatokhoz kapcsolódóan vesz részt.

A fizetési kötelezettség kötelezettjére vonatkozó szabályt a különös szabályok közül szükséges az általános szabályok közé áthelyezni, hiszen nem csak a marasztalási ítéletekben kerülhet sor fizetési kötelezettség megállapítására, hanem más ítéletekben és végzésekben is.

A közszolgálati jogviszonnyal kapcsolatos perek esetében a pertárgy értékének meghatározására indokolt a polgári perrendtartás munkaügyi perekben alkalmazandó speciális szabályaira történő utalás az összhang megteremtése érdekében.

A fizetési meghagyás a jövőben a közigazgatási perben is alkalmazható lesz, ezért szükséges erre nézve a marasztalási perek körében rendelkezni, ahol e jogintézmény alkalmazásra kerülhet. Ez célszerűen az új Pp. vonatkozó szabályaira való utalással oldható meg. A Kp. 6. § alapján a keresetlevél tartalmára nézve azonban már a Kp. szabályait kell alkalmazni.

A szabályozás egyértelművé teszi, hogy a gyülekezési jog gyakorlásával kapcsolatos valamennyi bírósági eljárásban a törvényszék jár el.

A Kp. XXVI. fejezetének szabályainak alkalmazhatóságát az új eljárásra kötelező és a mulasztási ítélet mellett szükséges azon egyéb esetekre is kiterjeszteni, ahol a bírósági végrehajtásról szóló törvény alapján fogalmilag nem lehetséges a végrehajtás elrendelése, ez az eset képzelhető például el a köztestületi felügyeleti perben hozott ítéletek (pl. köztestületi szerv ülése összehívásának elmaradása) vagy a normakontroll-eljárásokban hozott határozatok esetében (pl. közzététel elmaradása). A 151. § (5) bekezdése nem vonatkozik azon esetekre, amelyekben a végrehajtás elrendelésének egyéb, végrehajtási eljárási akadálya van, fogalmilag azonban lehetséges lenne.

A Kp. 139. § (2) bekezdésének pontosítása a következőkre tekintettel szükséges. A normatív határozatokkal kapcsolatos eljárások ugyanis a közigazgatási és munkaügyi bíróság hatáskörébe tartoznak a Magyarország helyi önkormányzatairól szóló 2011. évi CLXXXIX. törvény (a továbbiakban: Mötv.) rendelkezései alapján. A Mötv. a 132. § (1) bekezdés d) és e) pontjai, majd részletesen a 139. § (1) bekezdése és 140. § (1) bekezdése alapján a törvényességi felügyeletet ellátó fővárosi, megyei kormányhivatal a határozat megtámadására és a határozathozatal elmulasztása miatti eljárás kezdeményezésére jogosult a közigazgatási és munkaügyi bíróságnál, a Mötv. az 1. § 3. pontja szerint pedig: „a képviselő-testület határozata: normatív határozat és egyedi határozat”. A Kp. 139. § (2) bekezdése ezen, a közigazgatási és munkaügyi bíróság előtt indítható eljárásokra nézve írja elő a XXV. fejezet alkalmazását.

A szövegcserés módosítások, akárcsak az elhagyás a Kp. belső koherenciájának javítását, illetve az új Pp.-vel való teljesebb összhangot szolgálják.

A 142-143. §-hoz

Az új Pp. és a Bpnp. hatálybalépésére tekintettel szükséges a szövegpontosító módosítások átvezetése. Ez utóbbi törvény a bírósági nemperes eljárások tekintetében generálisan állapítja meg, hogy az eljárást befejező végzés ellen fellebbezésnek van helye, ezért a fellebbezési jog tekintetében annak rögzítése szükséges, hogy mely esetekben nincs helye fellebbezésnek. A bírósági peres és nemperes eljárásokra adott általános meghatalmazások közhiteles nyilvántartásáról szóló 2017. évi XLIII. törvény kiegészítése szükséges a közigazgatási nemperes bírósági eljárásokra utalással is.

-----STARTING---POINT---VEGE---

A 144-146. §-hoz

A záró rendelkezések hatályba léptető, az európai uniós követelményekre utaló és hatályon kívül helyező rendelkezéseket tartalmaznak.