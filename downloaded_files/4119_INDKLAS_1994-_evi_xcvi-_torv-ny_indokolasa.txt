1994. évi XCVI. törvény indokolása

a Magyar Köztársaság 1993. évi költségvetésének végrehajtásáról

-----STARTING---POINT---ALTALANOS---

ÁLTALÁNOS INDOKOLÁS

I. A költségvetés végrehajtásának általános értékelése

1. A központi költségvetés helyzetének fő jellemzői

A Magyar Köztársaság 1993. évi költségvetése az 1993. évi gazdasági program alapján abból indult ki, hogy

-  a bruttó termelés és a bruttó hazai termék volumene 0-3 %-kal nő,

-  a lakossági fogyasztás 0-1 %-kal nő, a közösségi fogyasztás kb. 1 %-kal csökken és a nemzetgazdasági beruházások 2-6 %-kal bővülnek,

-  a külkereskedelmi áruforgalomban a kivitel volumene 5-7 %-kal, a behozatalé pedig 6-8 %-kal bővül,

Az 1993. év közepén már látható volt, hogy a gazdasági növekedés megindulásának, a külső egyensúly javulásának és az infláció további lassulásának esélyei egyaránt gyengébbek a feltételezettnél. A költségvetés helyzetét alapvetően meghatározó gazdasági-pénzügyi feltételek alakulása, illetve az ezekből prognosztizálható tendenciák miatt szükségessé vált a költségvetés átértékelése és pótköltségvetés kidolgozása (1993. évi LXXII. tv.).

A pótköltségvetés nem jelentette az eredeti költségvetés koncepciójának feladását, hanem tudomásul vette

-  a privatizációs bevételek, illetve a pénzintézetek társasági adó és osztalék bevételek elmaradásából származó költségvetési bevétel-kiesést,

-  az általános forgalmi adó kulcsok emeléséből és a fogyasztási adónál megtett szigorító intézkedésekből származó bevétel-növekedést,

 a forráshiánnyal küszködő területek feladat ellátásához szükséges pénzügyi fedezet biztosítását.

1.1. A központi költségvetés helyzete a tervezetthez képest

Az 1993. évi pótköltségvetési törvény megalkotásakor nem voltak ismertek az orosz államadósság törlesztése keretében megvalósuló haditechnikai import központi költségvetést érintő pénzügyi hatásai, így ezt az 1993. évi pótköltségvetés előirányzata nem tartalmazza. Ugyanakkor az 1993. évi költségvetésről szóló 1992. évi LXXX. törvény és az orosz haditechnikai termékimport pénzügyi elszámolásáról szóló 1994. évi XIII. törvény kimondta, hogy az elszámolást a zárszámadáskor kell végrehajtani. Az orosz haditechnikai import átvezetése a költségvetésen pénzmozgással nem járt, viszont a tényleges pénzügyi folyamatokat, a költségvetés belső és GDP-hez viszonyított arányait úgy változtatja, hogy a pótköltségvetéshez, illetve az előző évi tényhez való hasonlítást irreálissá teszi. Ennek figyelembevételével a következő táblázatok tartalmazzák az orosz haditechnikai importtal és nélküle is a teljesítést, de a tényleges összehasonlítás az orosz haditechnikai import nélküli teljesítést elemzi.

A központi költségvetés bevételeinek, kiadásainak és hiányának összegét, illetve a GDP-hez viszonyított arányaikat a következő táblázat tartalmazza:

 

 1992. évitény

 1993. évielőirányzat

 1993. éviteljesítés

 1993. évi teljesítés oroszhaditechnikai import nélkül

 Bevétel (milliárd forint)GDP-hez viszonyított aránya (%)

 793,328,3

 939,728,3

 1041,131,4

 939,728,3

 Kiadás (milliárd forint)GDP-hez viszonyított aránya (%)

 990,435,3

 1.153,034,7

 1240,837,4

 1.139,334,3

 Hiány (milliárd forint)GDP-hez viszonyított aránya (%)

 197,17,0

 213,36,4

 199,76,0

 199,76,0

Az orosz haditechnikai import nélküli teljesítés alapján megállapítható, hogy:

 a központi költségvetés bevételei és a jövedelem centralizáció az előirányzat szintjén teljesült,

 a kiadások az előirányzattól elmaradtak, ennek megfelelően a központi költségvetésen keresztül elosztott jövedelem aránya is a tervezett szint alatt maradt,

 a központi költségvetés hiánya 6,4 %-kal kisebb lett az előirányzatnál.

Az orosz haditechnikai importból származó bevételek a tényleges pénzügyi bevételeket mintegy 101 milliárd forinttal növelik. A növekedés a vám- és importbefizetések jogcímnél 9.752,5 milliárd forint értékben, az általános forgalmi adó jogcímnél 20.192,9 milliárd forint értékben és a nemzetközi pénzügyi kapcsolatokból eredő bevételek jogcímnél 71.518,3 milliárd forint értékben jelentkezik.

Az orosz haditechnikai import nélküli bevételek összegszerű teljesítése a jogcímenkénti bevételek előirányzatától eltérő szerkezetben történt. Nem hozták az elvárt bevétel-növekedést a fogyasztáshoz kapcsolt adókkal kapcsolatos évközi intézkedések. Ezen adóbevételek 8 %-kal elmaradtak az előirányzattól. A tervezettnél nagyobb mértékben nőttek a gazdálkodó szervezetek vám- és importbefizetései (40 %-kal) és a lakosság személyi jövedelemadó befizetései (11 %-kal).

A bevételek főbb tételeit és azok megoszlását a következő táblázat tartalmazza:

 Bevételek

 1993. évielőirányzat 

 1993. évi teljesítés

 1993. évi teljesítés orosz haditechnikai import nélkül

 

 összeg(milliárd Ft)

 megoszlás (%)

 összeg(milliárd Ft)

 megoszlás(%)

 összeg(milliárd Ft)

 megoszlás(%)

 Bevételek összesen:

 939,7

 100,0

 1041,1

 100,0

 939,7

 100,0

 ebből:

 

 

 

 

 

 

 gazdálkodó szervezetek befizetései

 189,6

 20,2

 217,6

 20,9

 207,8

 22,1

 fogyasztáshoz kapcsolt adók

 446,0

 47,5

 434,9

 41,8

 414,7

 44,1

 lakosság befizetései

 206,9

 22,0

 225,5

 21,7

 225,5

 24,0

Az orosz haditechnikai import átvezetéseként a központi költségvetés kiadásai mintegy 100 milliárd forinttal nőnek a tényleges pénzügyi teljesítéshez viszonyítva. A kiadási többlet a központi költségvetési szervek támogatásánál jelentkezik. Ez megnövelte a belföldi közösségi fogyasztást, amit az állam külső követelésének csökkenése finanszírozott.

Az orosz haditechnikai import nélküli központi költségvetési kiadások előirányzatnál kisebb teljesítése annak tudható be, hogy a nemzetközi pénzügyi kapcsolatokból eredő és az adósságszolgálattal, ezen belül a lakással kapcsolatos kiadások kisebb ráfordítást igényeltek. Az előirányzathoz képest jelentős kiadási többlet jelentkezet a gazdálkodó szervezetek támogatásában - ezen belül a mezőgazdasági támogatásoknál - és a felhalmozási kiadásoknál, ahol a növekmény a magánerőből való lakásépítés támogatására fordítódott.

A kiadási előirányzathoz képest bekövetkezett jelentősebb változásokat a következő táblázat mutatja be.

 Kiadások

 1993. évi előirányzat

 1993. évi teljesítés

 1993. évi teljesítés orosz haditechnikai import nélkül

 

 összeg(milliárd Ft)

 megoszlás (%)

 összeg(milliárd Ft)

 megoszlás(%)

 összeg(milliárd Ft)

 megoszlás(%)

 Kiadások összesen:

 1153,0

 100,0

 1240,8

 100,0

 1139,3

 100,0

 ebből:

 

 

 

 

 

 

 gazdálkodó szervezetek támogatása

 55,5

 4,8

 60,2

 4,9

 60,2

 5,3

 felhalmozási kiadások

 57,3

 5,0

 62,6

 5,0

 62,6

 5,5

 adósságszolgálat, kamattérítés

 193,7

 16,8

 184,7

 14,9

 184,7

 16,2

1.2. A központi költségvetés helyzete az 1992. évihez képest

A folyó áron számított GDP 1993-ban 18,4 %-kal nőtt. A GDP növekedéssel szinte azonos arányban - 18,5 %-kal - nőttek a központi költségvetés bevételei, míg a kiadások növekedési üteme 15 % volt.

A központi költségvetés bevételi szerkezetének változása az 1991. év óta tartó tendenciának felel meg. Ez abban nyilvánult meg, hogy csökkent a gazdálkodó szervezetek (beleértve a pénzintézetek is) befizetéseinek részaránya a bevételek között és nőtt a fogyasztási adók és a lakossági befizetések - elsősorban a személyi jövedelemadó - súlya. A gazdálkodó szervezetek összegszerű befizetéseinek növekedése ellenére a bevételek összes bevételhez viszonyított részaránya 23 %-ra csökkent. Meg kell jegyezni, hogy a befizetések növekedése a vám- és import befizetések, valamint a különleges helyzetek miatti befizetések következménye, a gazdálkodó szervezetek és pénzintézetek társasági adó befizetései csökkentek az 1992. évihez viszonyítva. A fogyasztási adóból és a lakossági befizetésekből származó bevételek az összes bevétel 58 %-át tették ki.

A KÖZPONTI KÖLTSÉGVETÉS BEVÉTELEINEK ÖSSZETÉTELE

1992. évi

1993. évi

1-gazdálkodó szervezetek befizetései; 2-fogyasztáshoz kapcsolt adók; 3- lakossági befizetések; 4-adósságszolgálattal kapcsolatos bevételek; 5-egyéb bevételek; 6-nemzetközi pénzügyi kapcsolatokból eredő bevételek

A központi költségvetés kiadásainak szerkezetét alapvetően a fennálló determinációk határozták meg. Az adósságszolgálati kiadások teljesítésére, az állami szervek működőképességének biztosítására és központi költségvetésből fizetendő szociális ellátások folyósítására fordított kiadások részaránya növekedett az összes kiadáshoz viszonyítva. A megelőző évek tendenciájához hasonlóan csökkent a gazdálkodó szervezetek támogatására, a fogyasztói árkiegészítésre fordított kiadások részaránya.

A KÖZPONTI KÖLTSÉGVETÉS KIADÁSAINAK ÖSSZETÉTELE

1-központi költségvetési szervek támogatása; 2-helyi önkormányzatok támogatása; 3-adósságszolgálat, kamattérítés; 4-elkülönített állami pénzalapok támogatása; 5-egyéb kiadások; 6-gazdálkodó szervezetek támogatása; 7-felhalmozási kiadások; 8- TB. közreműködésével folyósított ellátások.

2. A költségvetés és a gazdálkodói szféra

2.1. Az adó- és vámrendszer működése

Az adópolitika 1993. évi továbbfejlesztése alapvetően kettős célt szolgált. Az adórendszer egyes elemeinek korrigálása, változtatása mellett is biztosítani kellett, hogy a hazai adórendszer segítse - megőrizve a szektor és a szervezet semleges jellegét - a gazdaság-politika fő feladatainak teljesítését. A továbbfejlesztés másik lényeges érvényesíteni kívánt elve az volt, hogy a továbbfejlesztés révén stabilizálódjék a központi költségvetés bevételi oldalának helyzete.

Az arányosság és az egyensúly, a fokozatosság megtartása, biztosítása okán az adórendszer egyes adónemei kisebb mértékben, egy adónem pedig jelentősebb mértékben változott.

Többéves előkészítő munka után az általános forgalmi adó rendszer keretén belül számottevő változtatásokra került sor nemcsak a szabályrendszerben, hanem az adókulcsok mértékeiben is. Az általános forgalmi adó módosítására 1993. évben, két lépcsőben került sor.

A lakosság és az állami költségvetés szempontjából az év eleji változások közül a legfontosabb az volt, hogy a kedvezményes ÁFA-kulcs 0 %-ról, 6 %-ra emelkedett a gyógyszerek kivételével, ahol átmenetileg a 0 %-os adókulcs maradt érvényben. Az addig "3 kulcsos" ÁFA-rendszer "2 kulcsosra" módosult oly módon, hogy a 6 %-os adókulcs mellett megmaradt a 25 %-os adókulcs, s a 15 %-os adókulcs megszünt. Augusztus 1-től pedig a 6 %-os adómérték 10 %-ra változott. Ezen kívül egyes termékek és szolgáltatások adókulcs besorolásában is kisebb korrekciókra került sor, többek között a lakossági villamos energia korábbi "0"-os ÁFA kulcsa 10 %-ra módosult.

Az általános forgalmi adó 1993. évi változásai kiterjedtek a lakásberuházások ÁFA-visszatérítésének korlátozására, a lakásfelújítások ÁFA visszaigényelhetőségének megszüntetésére. Új elszámolási forma került bevezetésre a mezőgazdasági tevékenységet folytatókra, az adminisztráció alól mentesítő ún. kompenzációs szisztéma választhatóságával. Ennek keretében a mezőgazdasági kistermelő a beszerzéseit terhelő ÁFA-t felár formájában visszakapja enélkül, hogy az adófizetéssel kapcsolatosan kötelezettségei keletkeznének. Átsorolásra kerültek az üzemanyagok a 0 %-os kulcsból a 25 %-os adólkulcs alá. A termelői célú diesel olaj felhasználás ÁFA elszámolása beépült az általános rendszerbe. A motorbenzin általános forgalmi adója a korábbi fogyasztási adó terhére került bevezetésre.

A január 1-i intézkedések (közvetlen hatásukban) a fogyasztói árszínvonalat mintegy 2,4 %-kal, az augusztus 1-i módosítások pedig 1,6 %-kal, emelték. A két változás együttesen mintegy 4 %-os fogyasztói árszint növekedést okozott, amelyből 1994. évre áthúzódó hatás 1 %-nak felel meg.

Az általános forgalmi adóról szóló újrakodifikált törvény 1993. évben jelentősen bővítette az adóalanyok körét, ezzel együtt azonban számottevően nőtt az adózást megkerülők száma is. Az ÁFA-bevétel teljesíthetősége szempontjából kedvezőtlen volt továbbá az is, hogy a jövedéki szabályozás hatása 1993. évben - az idő rövidsége miatt - még alig éreztethette hatását. Mindezeken túlmenően az előirányzathoz képest kevesebb ÁFA-bevétel realizálódott a lakosság fogyasztásán kívüli ÁFA köteles vásárlások után, valamint azért, mert a lakásépítések és a lakásvásárlások száma is kevesebb volt az előirányzottnál.

A fogyasztási adót érintően 1993. évben sor került a tételes adók részleges valorizációjára, a személygépkocsik esetében az adókonstrukció módosítására, valamint a pörkölt kávé fogyasztási adójának csökkentésére. Ezek az intézkedések 1993. évben a fogyasztói árszínvonalat mintegy 1 %-kal módosították.

A fogyasztási adó tételek valorizálása és a jövedéki szabályozás júliustól történt bevezetése ellenére, a háztartási tüzelőolajjal való visszaélések miatt az adóbevételekben jelentős lemaradás következett be.

A társasági adó-törvény 1993. évre történő módosítása az adótörvényen belül jelentős változást nem eredményezett. A módosítások tartalmukban technikai jellegűek voltak, a gyakorlatban felmerült értelmezési problémák átvezetését jelentették. Az adótörvény továbbra is az 1992. évben meghírdetésre került elveknek, gazdaságpolitikai célkitűzéseknek a megvalósítását foglalta magában, s ezt szolgálta az 1993. évre bekövetkezett módosítás.

A vállalkozások által igénybe vett adókedvezmények összege mintegy 42 milliárd forintot tett ki, ami az előirányzat kétszerese. Ugyanígy az adómentességek köre sem bővült. A technikai módosítások az adótörvény szerkezetét nem érintették.

A járadék jellegű különleges helyzetek miatti befizetések tartalma 1993-ban módosult. A bányászatról szóló 1993. évi XLVIII. törvény 1993. június 13-i hatályba lépésével hatályát vesztette a különleges helyzetekből adódó jövedelmek befizetéséről szóló 111/1988. sz. MT rendelet és az annak módosításáról szóló 149/1989. sz. MT és 162/1991. sz. Korm. rendeletek. Ezek a rendeletek 1993-ban már csak a MOL RT-t kötelezték a hazai szénhidrogén bányászatból adódó többletjövedelmének befizetésére. 1993. június 13. után a MOL Rt bányajáradék-előleget fizetett ugyanerre a számlára a bányatörvény és annak végrehajtási kormányrendelete (115/1993.) szerint. A bányatörvény alapján bányajáradék fizetésére kötelezett többi vállalkozás 1993-ban nem teljesített befizetés az ásványi nyersanyagok értékszámítását előíró miniszteri rendelet megjelentetésének elhúzódása miatt. A bányatörvény értelmében adható bányajáradék fizetése alóli felmentések összege 1993-ban 210 millió forint volt. A felmentéseket a foglalkoztatás szintjének fenntartása indokolta és az engedmények 80 %-ban a szénbányászatot érintették.

Az állami vagyon utáni részesedés fizetése a vállalati átalakulások következtében lényegében megszűnt.

A személyi jövedelemadóztatás rendszerében 1993. évben nem voltak jelentős módosítások. Az adótábla valorizációjára nem került sor 1993-ban, a progresszív adótábla megegyezett az 1992. évivel (a "0" kulcsú sáv felső határa 100.000 forint, az első kulcs 25 %, a legmagasabb adókulcs 40 % volt).

A gyermekkedvezmény kiterjedt minden gyermekre, aki után családi pótlék járt és a kedvezmény adókedvezménnyé alakult. Ennek összege 1993-ban 2 gyermekig havi 300 forint, 3 és több gyermek esetén havi 400 forint volt gyermekenként.

Ismét érvényesíthető lett az alkalmazotti kedvezmény, de ezt csak az aktív alkalmazottak vehették igénybe. Az adókedvezmény mértéke havi 200 forint volt.

A munkáltató által természetben nyújtott étkezés csak havi 1000 forintig volt adómentesen elszámolható.

A vállalkozói szférában adott devizaellátmány néhány kivételtől eltekintve adóköteles bevétel lett, amelynek 70 %-a után adózni kellett.

A mezőgazdasági kistermelő adómentes bevételének határa évi 750.000 forint lett a korábbi 500.000 forinttal szemben.

A személyi jövedelemadó szerint adózó egyéni vállalkozó beruházásait (az ingatlant és a személygépkocsit kivéve) egy összegben elszámolhatta költségei között.

A vámbeszedési tevékenységet a kivetett és a befizetett vámok és importterhek közötti arány változása szemlélteti a legjobban. Az 1992. év eleji 35 milliárd forintot kitevő vám és 6,1 milliárd forintot kitevő statisztikai illeték hátralék 1993. végére 11, illetőleg 1,7 milliárd forintra mérséklődött. E kedvező irányú változás, olyan körülmények között zajlott le, amikor a vámköteles külkereskedelmi behozatal forintértéke 11%-kal emelkedett. Javult a vámfizetési fegyelem. A jogszabályi előírások folyamatos szigorítása, az azonnali vámbefizetés és a vámbiztosíték rendszer következtében szűkült a sáv a kivetett és a befizetett terhek között. A havonkénti fizetési fegyelem is javult, a korábbi időszakokra jellemző 5-6 milliárd forintot kitevő havi befizetés az azonnali vámfizetés gyakorlati életbe lépését követően 10 milliárd forintos havi átlagos befizetésre módosult. Mindezek eredményeként 1993-ban a központi költségvetés összességében vám- és importbefizetés címén 124,9 milliárd forint bevételt realizált, amelyből 97,8 milliárd forint a vám, 24,7 milliárd forint a statisztikai illeték, 2,4 milliárd forint az importengedélyezési illeték. A vámbevételekből 13,3 milliárd forint volt a vámbiztosítékként letétbe helyezett összeg, s az 1994. évi XII. törvény 1. § b) pontjában kapott felhatalmazás alapján az 1993. évi orosz haditechnikai import után elszámolt vám megközelítette a 9,8 milliárd forintot.

2.2. A gazdálkodó szervezetek támogatása és a fogyasztói árkiegészítés

A gazdálkodó szervezetek támogatása 1993-ban közel 60,2 milliárd forint volt, 6,0 milliárd forinttal több, mint 1992-ben.

1993. évi költségvetési támogatások szerkezetében ez évben jelentős elmozdulás történt. Már az előirányzat is jelentős többlettámogatást biztosított az agrárágazat számára. Míg 1992-ben a költségvetési törvényben meghatározott gazdálkodó szervezetek részére igénybe vehető támogatásból az agrárágazat 58 %-ot használt fel, addig az 1993. évi előirányzat már a felhasználható támogatás 71 %-át ágazati előirányzatként kezelte . Ezzel szemben az 1993. évi teljesítés 75 %-ot tett ki.

Az agrártámogatások mértékének növelését indokolta az ágazat egyre nehezebb jövedelmi, likviditási helyzete, amely több tényező együttes - hosszabb időszakban kialakult - hatása.

A pótköltségvetésben meghatározott előirányzathoz képest az ágazat 6 milliárd forinttal több támogatást használt fel. Ennek oka a múlt évben is ismétlődő aszály illetve kedvezőtlen külgazdasági helyzet (EK embargó). Így az év során több olyan intézkedést kellett hozni ami a támogatások mértékét emelte. Jelentős támogatástöbbletet felhasználására került sor az aszálykárt szenvedett termelők közvetlen támogatásainak emelése (termelési támogatás hektáronkénti emelése, kamattámogatás 10 %-pontos növelése), a gázolaj támogatás évközi emelése (33 %-ról 50 %-ra), valamint az egyes termékpályákon fellépő feszültségek (túlsúlyos sertés intervenciós felvásárlása, az almaértékesítés feszültségeinek oldása) miatt. Ennek eredményeként az agárpiaci támogatás jelentősen meghaladta az előirányzott szintet. A mezőgazdasági és élelmiszeripari exporttámogatás az előző évtől alacsonyabb kiviteli volumen mellett is - 1992-ben 2,7 milliárd dollár, 1993-ban 2 milliárd dollár - meghaladta több mint fél milliárd forinttal az előirányzott szintet.

Továbbra sem került felhasználásra a költségvetésben előirányzott reorganizációs forrás, amit az átalakulások lassúsága, valamint a bankok magatartása váltott ki.

A támogatások kisebb hányada, mintegy negyede három fő területre koncentrálódott.

Ezek közül 1993-ban a MÁV működési támogatása 4 milliárd forintot tett ki.

A bányabezárásokat elősegítő egyedi támogatások mértéke az előirányzatnak megfelelően 3,1 milliárd forint volt.

A megváltozott munkaképességűek támogatásánál az előirányzott mértékéhez képest több mint 500 millió forintos többletfelhasználás jelentkezik. Ezt elsősorban a bruttó bérek 20 %-ot meghaladó növekedése, valamint a megváltozott munkaképességűeket foglalkoztató célszervezetek esetében a foglalkoztatott létszám emelkedése indokolta. Kisebb részben az évek közötti áthúzódás is szerepet játszott a növekedésben.

Összességében a gazdálkodó szervezetek támogatása fenti intézkedések következtében 4,8 milliárd forinttal haladta meg a költségvetésben előirányzott szintet

A fogyasztói árkiegészítés igénybevételére vonatkozó 1993. évi módosítás a támogatás szabályozásában lényeges változtatásokat nem irányozott elő. Az általános forgalmi adóról szóló törvényjavaslat rendelkezéseivel összhangban - a személyszállítási szolgáltatások árkiegészítési alapja módosult. Az árkiegészítés alapja az általános forgalmi adót nem tartalmazó díjbevétel lett azzal összefüggésben, hogy a támogatásban részesülő személyszállítási tevékenységek a 0 %-os adókulcsból kikerültek.

A fogyasztói árkiegészítés előirányzatból az Országgyűlés 1 milliárd forintot a vasút egyedi támogatására konvertált át. Tekintettel arra, hogy a személyszállítás teljesítmény csökkenése 1993. évben megállt, valamint arra is, hogy a kedvezmény kulcsok korrekciójára a forrásmegvonással egyidejűleg nem került sor, az előirányzat kevés volt a támogatási kötelezettség finanszírozására.

2.3. A privatizáció 

A privatizációs folyamat fő intézményi irányítói 1993-ban az állami vagyon típusainak megfelelően az Állami Vagyonügynökség, mint az állam vállalkozói vagyonának, valamint az Állami Vagyonkezelő Rt., mint a tartós állami tulajdonban lévő vagyonnak tulajdonosi jogosítványokkal felruházott képviselői. Ugyanakkor eladóként lépett fel a Kincstári Vagyonkezelő Szervezet is a kezelésében lévő, de törvényi szabályozással 1993-ban még nem behatárolt kincstári vagyon egy részének piaci értékesítési lehetőségével, (lásd: 4.7 pontnál).

A három intézmény által bonyolított privatizáció fontosabb jellemzői a következők voltak 1993-ban:

Az Állami Vagyonügynökségnél 1993-ban a kormányzati döntéseknek megfelelően a piaci típusú értékesítés mellett a készpénzkímélő technikák fokozottabb alkalmazása tapasztalható, amit új kereslet-ösztönző eszközök bevezetése kísért. Ennek során 1993 elejétől módosult az Egzisztencia-hitel, valamint a Munkavállalói Részvényvásárlási Program feltételrendszere is. Új értékesítési technikaként megjelent a privatizációs lízing és kidolgozásra került a Kisbefektetői Részvényvásárlási Program. Ez utóbbi beindítására már csak 1994-ben került sor.

A már működő értékesítési formák közül lezárásra került az u.n. önprivatizációs eljárás, amit az Állami Vagyonügynökség a továbbiakban nem kíván alkalmazni.

A privatizációt szabályozó törvényi előírásoknak megfelelően 1993. végére az állam vállalkozói vagyona csaknem egészében valamilyen társasági formában működött, kivéve a felszámolás alatt lévő vállalatokat.

Az Állami Vagyonügynökség eladásainál az előző évekhez képest jelentősen növekedett az Egzisztencia-hitellel és más kedvezményes konstrukciók keretében történő értékesítések száma és aránya, ugyanakkor számottevően csökkent a készpénzes privatizáció aránya.

A különböző tranzakciók sikeres megvalósítása a korábbi éveknél jóval nehezebben ment. Erre utal, hogy a legtöbb vagyonrész egymás után többször is meghirdetésre került, valamint a realizálódó tranzakciók jelentős részét csak különböző kedvezmények, garanciavállalások stb. nyújtásával sikerült lebonyolítani.

A vevők között növekedett a hazai és tovább csökkent a külföldi illetőségű tulajdonosok száma és aránya.

Jelentősen megnövekedett a felszámoló szervezetek kezén lévő és értékesítésre váró állami vagyon volumene. 1993-ban 27 társaság és 268, még át nem alakított vállalat volt az Állami Vagyonügynökség portfóliájából felszámolás alatt. Ez azonban nem egy újabb csődhullám következménye, hanem sokkal inkább összefügg azzal a körülménnyel, hogy nálunk a csődeljárás igen nagy hányada vált át felszámolási eljárásba, évekig elhúzódva.

Az Állami Vagyonügynökség számára jogszabályban előírt költségvetési befizetési kötelezettség 1993-ban nem teljesült. A belföldi államadósság csökkentését szolgáló és az Állami Vagyonügynökséghez tartozó vagyoni körrel kapcsolatos 5,2 milliárd forint bevételi előirányzatból 2,4 milliárd forint folyt be, ami a vagyon hozadékából és bérleti díj címén képződött.

1993-ban az Állami Vagyonkezelő Rt-hez tartozó vállalatoknak csak viszonylag csekély hányadára, a társaságok számának közel 7,5 százalékára terjedt ki az értékesítési folyamat. Értékben ez a társasági - az Állami Vagyonkezelő Rt kezelésében lévő kb. 700 milliárd forintos - vagyon mintegy 15 százalékának felel meg.

Kiemelkedő privatizációs tranzakció zajlott le az év végén a MATÁV esetében, tulajdonának 33 százalékos értékesítéséből 875 millió USD, azaz 87,1 milliárd forint származott. Értékesítésre kerültek még az év folyamán a Chinoin, a Zeneműkiadó, az EGIS, a Humán Rt, a DOKUT, a Herend Rt, a MALÉV cégek tulajdonrészei és sor került tőzsdei kárpótlási jegy - részvény csere akciókra is a BB Rt, az OTP Rt, az MKB Rt, a MOL Rt, valamint a Pick Rt esetében.

A Költségvetési Törvény és a Vagyonpolitikai Irányelvek 8 milliárd forintot határoztak meg, egyrészt a vagyonkezelő által kezelt vagyonnál képződő osztalék, másrészt privatizációs bevétel címen. 1994. január 6-án az Állami Vagyonkezelő Rt. 3,1 milliárd forintot befizetett ezen a címen a költségvetésbe.

2.4. A pénzintézetek költségvetési kapcsolatai

A pénzintézetek társasági adója és osztaléka címén az 1993. évi pótköltségvetésben előirányzott összeg 6.000 millió forint volt, ezzel szemben az év során 39 %-kal több pénz folyt be, azaz 8.350 millió forint. Ez az összeg gyakorlatilag teljes egészében társasági adó, mivel a bankok pénzügyi helyzetük miatt nem fizettek osztalékot. A befolyt összeg magában foglalja az 1992. évi adókötelezettségre vonatkozó 1993. évben realizálódó pénzügyi teljesítést - befizetést és visszaigénylést egyaránt - és az 1993. évi eredmény miatti befizetéseket is. Mivel a gazdálkodók társasági adóelőlegüket mindig az előző évi eredményük alapján fizetik, s a pénzintézetek eredménye évről-évre folyamatosan csökken, ezért az 1993. évi eredményük alapján kb. 5.000 millió forint visszaigénylés várható 1994-ben.

Bank- és adóskonszolidáció

Az 1991. évi LXIX. pénzintézeti törvény, valamint a számviteli és csődtörvény, megszigorított előírásainak mind kevésbé tudtak eleget tenni a bankok. Ennek alapvető oka a vártnál mélyebb gazdasági visszaesés volt, ami a vállalatokat is visszavetette. Egyre nyilvánvalóbb lett, hogy a pénzintézetek által korábban (tehát a kétszintű bankrendszer kialakulása előtt), és az újabban nyújtott hitelek növekvő hányadát az adósok nem képesek törleszteni.

Már 1992-ben rendkívül gyors ütemben nőtt - az előírásoknak megfelelően - rossznak kétesnek és átlag alattinak minősített követelések állománya. Ezért elkerülhetetlenné vált az állam által - és terhére! - megvalósítandó hitelkonszolidáció. Ez az első konszolidáció úgy zajlott le, hogy a bankokat megszabadították problematikus kintlévőségeiktől (portfolió-tisztítás).

1993-ban tovább folytatódott a gazdaság romlása, napirenden voltak a vállalati csődök, felszámolások. A nagyfokú céltartalékképzési igény hatására a magyar bankrendszerben több mint 30 milliárd forint veszteség keletkezett. Az egész gazdaságot veszélyeztető folyamat megállítása érdekében, 1993-ban újabb bankkonszolidáció látszott szükségesnek. A korábbi hibák elkerülése céljából egy ún. vegyes rendszert alakítottak ki: egyidejűleg megvalósítandó adós-, illetve bankkonszolidációt.

Az 1993 decemberében hozott kormányhatározat értelmében a tervek szerint a bank- és adóskonszolidáció kapcsán 250 milliárd forintnyi államkötvény kibocsátására kerülne sor. Ebből 100 milliárd az 1992-es egyszerűsített hitelkonszolidáció révén - 1993 elején - kibocsátott kötvényállomány, 110 milliárdot fordít az állam a bankok tőkeemelésére, továbbá 40 milliárd forint értékű hitelkonszolidációs kötvényért vásárolja ki az adóskonszolidációba bekerült állami vállalatok adósságát.

A tényleges kötvénykibocsátás 1993-ban a következőképpen alakult: a 2013/A jelűből 149,8 milliárd forint, a 2013/C jelűből 135,8 milliárd forint értékű kötvényt bocsátottak ki (összesen 285,6 milliárd forint összegben), melynek kamatvonzata 1994-ben 50 milliárd forint lesz.

Az 1992-es konszolidáció folytatásaként az állam 1993-ban 119,8 milliárd forint értékben vásárolt meg banki követeléseket, melynek kezelésével az MBFB Rt-t bízta meg.

Az 1993-as bank- és adóskonszolidáció során a Pénzügyminisztérium 22 vállalat követelését, továbbá az aszálykáros hiteleket vásárolta ki. Ez 57,3 milliárd forint értékű kötvényt jelentett. E követelések - adásvétel formájában - az ÁVÜ-höz és az ÁV Rt-hez kerülnek, az aszálykáros hitelek kivételével, melyeket országgyűlési határozat alapján elengedett a minisztérium (4,6 milliárd forint ).

E kivásárlásokon túlmenően az állam tőkeinjekciója is megerősítette a bankok pozícióját, melynek értéke 116,3 milliárd forint volt.

Alárendelt kölcsöntőke formájában kapott az OTP 5 milliárd forintot, amely az új lakáshitel-konstrukció megnövekedett kockázatát ellensúlyozza.

A takarékszövetkezeti integráció elősegítése céljából létrehozott OTIVA (Országos Takarékszövetkezeti Intézményvédelmi Alap) részére az állam 2,7 milliárd forint alaptőkét juttatott, s még ezen felül a takarékszövetkezetek konszolidációjára 5,9 milliárd forint alárendelt kölcsöntőkét adott - szintén az OTIVA-n keresztül.

3. Felhalmozás és lakásgazdálkodás

3.1. A kormányzati beruházások

Az 1993. évi pótköltségvetésről szóló 1993. évi LXXII. törvény 30,7 milliárd forintot hagyott jóvá a kormányzati beruházások fedezeteként. Az évközi egyéb módosításokkal korrigált költségvetési előirányzat 31,3 milliárd forint lett. Az ezen pénzügyi keretet terhelő 1993. évi kifizetés a pótkezelési időszak lezárása után 27,9 milliárd forintot tett ki. A kormányzati beruházások körében a tervezett és az évközi döntésekkel korrigált költségvetési előirányzatokat, valamint a tényleges teljesítéseket az általános indoklás táblázatai mutatják be, fejezeti bontásban.

A költségvetési törvényben jóváhagyott előirányzatokból a Közlekedési-, Hírközlési és Vízügyi Minisztérium 10 milliárd forintos, a Pénzügyminisztérium fejezetbe sorolt beruházások 5,4 milliárd forintos, valamint a Népjóléti Minisztérium 2,9 milliárd forintos fejlesztési lehetősége érdemel külön említést. Mindhárom fejezet koordinációjában az infrastrukturális beruházások kiemelt jelentőségű létesítményei valósulnak meg. Pl. a vasúthálózat fejlesztésére 4,4 milliárd forintot, a Nagymaros-Visegrádi térség komplex tájrehabilitációjának megvalósításához 0,7 milliárd forintot, a regionális vízi-közmű hálózat bővítésére 0,9 milliárd forintot, postai épületrekonstrukciókra 0,6 milliárd forintot irányoztak elő.

A Pénzügyminisztérium fejezetnél az 5,4 milliárd forint legtekintélyesebb részét 1993-ban a Lágymányosi Duna-hídnak a - Fővárossal közösen finanszírozott - kivitelezése képezte, ahol a 3 milliárd forint költségvetési juttatást további 582 millió forint Fővárosi Önkormányzat pénzeszköz egészítette ki. A Pénzügyminisztérium fejezet előirányzata tartalmazott 1 milliárd forintot a mező- és erdőgazdálkodás infrastruktúrájának fejlesztésére, valamint 1,1 milliárd forintot a Vám- és Pénzügyőrség intézményi beruházásaira.

A Népjóléti Minisztérium éves költségvetési előirányzata tartalmazta a soproni önkormányzati kórház osztrák kivitelezésben megvalósuló beruházásának az 1993. évre ütemezett 884 millió forintos fedezetét. A fejezet által koordinált intézményi körben új építési beruházás kivitelezésének megkezdésére 1993-ban nem volt mód, az anyagi eszközöket az egyes egészségügyi célú létesítmények befejezésére, ill. gép-műszer fejlesztésekre koncentrálta a tárca.

Jelentősebb ráfordítás volt még a Honvédelmi Minisztérium (2,5 milliárd forint), a jamburgi beruházás kapcsán az Ipari és Kereskedelmi Minisztérium (2,5 milliárd forint), a Művelődési és Közoktatási Minisztérium (2,5 milliárd forint), a Miniszterelnökség fejezetbe sorolt (2,1 milliárd forint), valamint a Belügyminisztérim által koordinált beruházásoknál (1,2 milliárd forint). A többi kilenc fejezetre együtt jutott összesen 1,7 milliárd forint.

Az év közben hozott kormányzati és parlamenti döntés tíz fejezetnél 641 millió forint - előző évi - költségvetési maradvány beruházási célú felhasználását engedélyezte. Az alapszerű kezelés tényéből következően "évközi változásként" jelentkezik a jamburgi beruházás kivitelezése kapcsán áthúzódó 528 millió forint költségvetési fedezet figyelembe vétele is. Végül, az évközi változások között szerepel a Duna TV beruházási célprogramjának kormányhatározattal elrendelt 400 millió forint keretcsökkentése a működési költség előirányzata megemelése céljából, valamint a kormányzati beruházások (Pénzügyminisztérim fejezetnél kezelt) évközi rendkívüli célfeladatai címén jóváhagyott és három fejezet (Munkaügyi Minisztérium, Pénzügyminisztérium, Környezetvédelmi és Területfejlesztési Minisztérium) beruházásaihoz átcsoportosított 135 millió forint.

A fejezetek a kormányzati beruházásokra rendelkezésükre álló költségvetési juttatást az 1993. évben mintegy 4 milliárd forint saját forrással egészítették ki.

A Közlekedési, Hírközlési és Vízügyi Minisztérium fejezeten belül az ún. kiemelt városok szennyvízelvezetési programját 400 millió forint, Vízügyi Alapból származó pénzforrás segítette, a vasúthálózat fejlesztéséhez 816 millió forint visszaigényelhető ÁFA fejlesztési célú felhasználása kapcsolódott. A Művelődési és Közoktatási Minisztérium fejezetnél a 453 millió forint saját forrás jelentős része átcsoportosított felújítási pénzeszköz.

A Külügyminisztérium működési költségvetéséből 200 millió forintot csoportosított át a székház-rekonstrukciója kivitelezésére, melyből ténylegesen 159 millió forintot használt fel. A Belügyminisztérium 149 millió forint saját forrása az önkormányzatok hozzájárulásaiból (pl. tűzvédelmi berendezések beszerzéséhez), rendőrségi objektumok egyidőben végzett bővítési és rekonstrukciós munkáinak felújítási fedezetéből, az Országos Rendőrfőkapitányság nagyjavítási keretéből, valamint a tárca működési költségvetéséből származik. Az 1992. évihez képest kevesebb saját forrást tudott mozgósítani beruházási célra a Népjóléti Minisztérium (206 millió forintja egyharmada az 1992. évinek) és az MTA (84 millió forintja ugyancsak alig harmada az 1992. évinek).

Az Állami Fejlesztési Intézet Rt-nél kezelt, kormányzati beruházások tekintetében 1993. év végén az 1994. évre rendelkezésre álló keretnek csak 52 %-a volt engedélyokiratokkal lekötve. Viszonylag magas, 14 milliárd forint-ot meghaladó pénzügyi kötelezettség van 1995-re a tavaly december 31-i állapot szerint, ami - egyebek mellett - ugyancsak arra utal, hogy sok a megkezdett ill. a folyamatban levő beruházás. Ez egyik oldalról érthető a fejlesztési szükségletek széles igénye oldaláról, másrészt viszont a beruházási eszközök szétforgácsolódásához vezethet.

A vízkár-elhárítási program keretében pl. 165 beruházás volt folyamatban az elmúlt év során. Az ún. kiemelt városok szennyvízelvezetési programja keretében három beruházásnál kellett jelentősen csökkenteni - pénzhiány miatt - az 1993. évi beruházási ütemet. A MÁV esetében év közben 240-szer történt engedélyokirat módosítás ill. beruházások közötti évközi átcsoportosítás; a vasútvonalak korszerűsítése keretében a korábbi évek során elkezdett nagyobb építési munkákat (Gyoma-Békéscsaba, Rákos-Újszász vonalszakaszok) leállították vagy minimális előirányzattal folytatták (Székesfehérvár-Veszprém; Keszőhidegkút-Tamási vonalszakasz). A Debreceni Kossuth Lajos Tudományegyetemhez tartozó volt szovjet laktanya átalakításának viszonylag lassú ütemét elsősorban szintén a finanszírozási forrás hiánya magyarázza (az elmúlt évben 40 millió forint költségvetési juttatás szolgált a jelzett cél megvalósítására). Az Országos Műemlékvédelmi Hivatal a pénzügyi források koncentráltabb felhasználása érdekében Jánosházán az Erdődy kastély helyreállítási munkáit szüneteltette.

1993-ban a fejezetek kiemelten kezelték intézményeik gép-műszer állományának korszerűsítését: a Magyar Rádióban pl. mikrofonok, elektroakusztikai kisbeszerzések megvalósítása, a Duna TV (Hungária Televízió Alapítvány) esetében műholdas és mikrohullámú vételi rendszer kiépítése, a Magyar Televízióban színes közvetítőkocsi beszerzése szolgálta a technikai felszereltség javítását. A Nemzetbiztonsági Hivatal és az Információs Hivatal beszerzései időben realizálódtak. A központi kormányzati informatikai infrastruktúra fejlesztését szolgáló költségvetési pénzforrások felhasználása viszont részben csak 1994-ben érhető el. Az egészségügy szakterületén folytatódott az Országos Mentőszolgálat Toyota járművekkel történő ellátása. A Belügyminisztérium Határőrség részére a határforgalom-ellenőrzés 1991-ben megkezdett, számítógépes rendszerre támaszkodó megvalósítása ütemeként tavaly 327 millió forint kifizetése realizálódott. Az MTI ún. SZATELLIT programja keretében az eddiginél jóval megbízhatóbb műholdas hírtovábbítás feltételei jönnek létre.

Az építéssel járó beruházások körében az egészségügyi és oktatási célú objektumok kivitelezése mellett a tavalyi évben pl. tíz városi postahivatal építésének ill. rekonstrukciójának befejezésére, a Vám- és Pénzügyőrség Országos Parancsnokság kamionterminál ill. határátkelőhely létesítési programja időarányos megvalósítására került sor. Emellett tíz megyei erdőfelügyelőség területén végzett erdőtelepítés, fásítás munkáinak realizálására, továbbá védelmi, igazságügyi és egyéb más rendeltetésű létesítmények kivitelezésének befejezésére is sor került a tavalyi év folyamán.

A jogszabályi előírások (pl. versenytárgyalási kötelezettség) betartásának ellenőrzése mellett 36 millió forint kifizetést kellett megtagadni az elmúlt évben azért, mert ugyanazon műszaki teljesítmény kétszeri kifizetését szerepeltették az Állami Fejlesztési Intézet Rt-nek benyújtott számlákban. Közel 8 millió forintot a beruházók indokolatlanul soroltak a beruházási költségek közé.

A Jamburgi Gázvezeték beruházása az 1985. december 30-án aláírt Kormányközi Egyezmény alapján valósul meg. A beruházás 1993. évi szükségleteinek megfelelő összeget utalt át a Pénzügyminisztérium a beruházást bonyolító Állami Fejlesztési Intézet Rt-nek. Ennek ellenére a következő problémákkal kellett szembenézni:

 a Szovjetúnió felbomlása után a jogutódlás nem történt meg, így a magyar fél építésszerelési munka teljesítés igazolása csak egyoldalú, ugyanis a fővállalkozó Tengiznyeftyegázsztroj cég a magyar fél által 1993. II. negyedévi teljesített munkát leigazolta, ugyanakkor a szovjet megrendelő, mint jogi személy megszünt és jogutód hiányában az igazolást nincs kinek kiadni.

 1993. április 6-án a Kazah Köztársaság az amerikai Chevron céggel vegyes vállalatot hozott létre. Tudomásunk szerint e szerződés értelmében a Tengízben eddig elvégzett magyar ráfordítás a közös vállalat tulajdonába került.

A kialakult helyzet miatt és annak megoldása érdekében magyar részről többször történt intézkedés. Döntés a beruházás leállítására menet közben nem született, jelenleg is érvényben van a 3560/1992. Korm. sz. határozat, mely szerint folytatni kell a gazdaságdiplomáciai erőfeszítéseket a beruházás sikeres befejezése érdekében.

A továbbiakban az Egyezmény lezárását és elszámolását elrendelő kormánydöntés meghozatala szükséges a kormányközi tárgyalások eredményétől függően.

3.2. A központi költségvetés lakáskiadásai

A szociális piacgazdaság körülményei között jól működő lakásfinanszírozási rendszer kiépítése 1993. évben folytatódott. Egyes elhatározott lépések azonban késedelmet szenvedtek. Az ÁFA visszaigénylés rendszere nem szűnt meg teljesen, hanem csak korlátozottan, s ez 1994. december 31-ig fennmarad. Ennek következtében nem keletkezett bevételi fedezet a szociálpolitikai kedvezmény összegének emelésére. Így a gyermekes családok és a szociális körülményeik folytán rászorulók helyzete kedvezőtlenebbé vált, ami a lakásépítés mennyiségének mérséklődését eredményezte.A lakáshitelek törlesztési támogatásának rendszerét nem az elmúlt évben, hanem csak 1994. január 1-jén váltotta fel a halasztott kamatfizetésű hitelezés rendszere.

Összefoglaló a lakáskiadásokról

              Milliárd forintban!

 Megnevezés

 Előirányzat

 Teljesítés

 Magánerős lakásépítés támogatása

 26,6

 32,7

 Önkormányzatok lakásépítési támogatásához

 7,0

 7,0

 Önkormányzatok részére a lakásfenntartás támogatásához

 3,0

 3,0

 Fegyveres testületek lakásépítése

 1,3

 1,3

 "Belföldi államadósság" soron teljesített kiadások

 33,7

 25,7

         Összesen:

 71,6

 69,7

 A magánerős lakásépítés támogatására az elfogadott költségvetés előirányzatához képest a tényleges felhasználás csak jelentéktelen mértékben tér el. A belső megoszlás eltérése ennél valamivel nagyobb. Az összesített felhasználás eltérése az előirányzathoz képest zömmel technikai tényezőkből, legfőképpen pénzforgalmi áthúzódásokból adódik.

 A helyi önkormányzatok az ott élő 20 és 30 év közötti korosztály arányában kapnak normatív költségvetési hozzájárulást a lakásépítés támogatása céljára.

 A lakásfenntartási támogatás céljára a helyi önkormányzatok a "Szociálpolitikai feladatok" jogcím részeként kapnak állami hozzájárulást.

 A fegyveres testületek a hivatásos állomány elhelyezése céljából építenek lakásokat.

 Nagyobb eltérést mutatnak az előirányzathoz képest az államadósság címén teljesített kiadások. A megtakarítás nagy része a kincstári államkötvény kamatának csökkenéséből adódik. Ezen túl a kedvezményes kamatozású lakáshitelek állománya a számítottnál nagyobb mértékben csökkent, így az e hitelek kamatainak kiegészítésére a költségvetésnek a számítottnál kisebb összegű kiadása volt.

4. Társadalmi közkiadások

4.1. A központi költségvetési szervek gazdálkodása

4.1.1. Az intézmények és feladatok felülvizsgálata 1993-ban

A költségvetési intézményrendszer és az állami feladatok felülvizsgálatára 1990. évtől kezdődően több kormányhatározat intézkedett. Az 1992. évi költségvetési törvényjavaslattól kezdődően erről az Országgyűlés tájékoztatást kap.

Az átalakulás nehézkesen, költségvetési nyomás alatt (támogatáscsökkentés) folyik. A Pénzügyminisztérium az eltelt 4 év alatt kezdeményezően lépett fel, és programkészítéssel, javaslatokkal segítette az előrehaladást. Számos esetben a forráscsökkentés sem vezet a tervezett átalakuláshoz, hanem csak fokozott takarékoskodást, ellátási színvonalromlást vált ki. Más intézményeknél viszont az intézkedések nem tették lehetővé a támogatások mérséklését, ugyanakkor a működőképesség fennmaradt, sőt bővülhetett a feladatkör. Az intézmény- és feladat-felülvizsgálatok végrehajtása során 1993. évben a következő eredmények születtek, illetve az 1994. évi költségvetésben realizált intézkedéseket előkészítő munkálatok folytak.

Intézetmegszüntetések, szervezeti összevonások, belső szervezeti intézkedések, feladatátcsoportosítások

Az APEH, a Kincstári Vagyonkezelő Szervezet, a kárpótlási hivatalok feladatainak felülvizsgálata alapján 1,3 milliárd forint támogatáscsökkentés történt 1994. évre.

Megszűnt a Központi Földtani Hivatal, a Magyar Állami Földtani Intézet és az Eötvös Lóránd Geofizikai Intézet, és 1993. novemberében létrejött a Magyar Geológiai Szolgálat. Az átszervezés eredményeként az 1994. évi költségvetésben 0,2 milliárd forint támogatáscsökkenésre került sor. A létszám 380 fővel csökkent.

A Központi Statisztikai Hivatalnál két megyei igazgatóság összevonásra került, további belső átszervezéssel 200 fővel csökkentették a létszámot. Az intézkedések a működőképesség fenntartását szolgálták, támogatáscsökkentés nem valósult meg.

A KHVM területén a Kormány a Posta és Távközlési Főfelügyelet és a Frekvenciagazdálkodási Intézet összevonásával létrehozta a Hírközlési Főfelügyeletet és két területi hírközlési felügyeletet. Az intézményeknek támogatása nem volt, feladataik bővültek, így a létszám nem volt csökkenthető.

A Kormány a Hadiipari Hivatalt megszüntette, jogutódként az Ipari és Kereskedelmi Minisztériumot jelölte ki. A 75,5 millió forint támogatásból 53,8 millió forint került átcsoportosításra, 21,7 millió forint megtakaríthatóvá vált.

Az Országos Bányaműszaki Főfelügyelőség megszűnt és létrejött az IKM felügyelete alatt a Magyar Bányászati Hivatal. A főfelügyelőség előirányzata az IKM fejezethez került átcsoportosításra, az átszervezés költségvetési megtakarítással nem járt.

Az Állami Népegészségügyi Szolgálat, a Külkereskedelmi Szolgálatok, a regionális átképző központok működésének racionalizálásával 1994. évre 0,4 milliárd forint támogatás szabadult fel.

Az 1994. évi költségvetés előkészítése során feladatok és támogatások felülvizsgálata alapján 2,3 milliárd forinttal mérséklődött a támogatás (felsőoktatásban 1,4 milliárd forint, művelődési, kulturális területen 0,6ámilliárd forint, kárpótlással kapcsolatos földhivatali feladatoknál 0,2ámilliárd forint, közlekedési felügyeleteknél 0,1 milliárd forint).

A fenti intézkedések kihatása összesen 3,3 milliárd forint.

Gazdasági társasággá, alapítvánnyá történő átalakítás

A debreceni Építőgépkezelőket Képző Központ az IKM Gépjárműjavító Üzem, a Borsodi Tanbánya gazdasági társasággá alakult át. A Mecseki Tanbánya a helyi önkormányzat részére került átadásra. Az intézmények saját bevételből finanszírozták kiadásaikat.

A Magyar Tudományos Akadémia Izotópkutató Intézetéből a többségében vállalkozással, illetve termeléssel foglalkozó részlegeket leválasztották és azok kft.-ként működnek tovább a piaci viszonyokhoz való jobb alkalmazkodás érdekében

A Kormány létrehozta a Puskás Tivadar Alapítványt, a Nemzetközi Technológiai Együttműködési Iroda az alapítvány részeként folytatja működését.

Egyes állami feladatok díjkötelessé tételével, a díjtételek emelésével, a finanszírozási formák teljesítésével történő támogatásmérséklés, illetve a hatékonyabb feladatellátás elősegítése

A vízügyi és árvízvédelmi intézményeknél 0,3 milliárd forint támogatáscsökkentés valósult meg 1994. évben a díjbevételek emelésével összefüggésben.

A Magyar Rádiónál és a Magyar Televíziónál összesen 3,6ámilliárd forint támogatást váltott ki az 1994. évi előfizetői díjemelés.

Az Állami Vagyonügynökség működésének finanszírozása 1993-tól a privatizációs bevételekből történik, 0,3 milliárd forint támogatás szűnt meg.

A fenti intézkedések kihatása összesen 4,2 milliárd forint.

Az intézmény és feladat-felülvizsgálat címén, az 1992. évi átszervezések és más intézkedések eredményeként az 1993. évi költségvetésben 1,6 milliárd forint, az 1993. évi intézkedések kihatásaként az 1994. évi költségvetés előkészítése során 7,5 milliárd forint támogatáscsökkentés valósult meg. Az intézmények nagy részénél a korábbi ( 1986. évtől folyamatos) támogatás-elvonások kompenzálása, a feladatok végrehajtásának jobb szervezése volt az átalakítás, átszervezés célja. A vállalkozássá alakított intézmények zöme saját bevételből működött, így támogatáscsökkenés nem valósulhatott meg.

A kormány az 1993. évi költségvetés előkészítése során 3 éves intézmény- és feladat-felülvizsgálati programot fogadott el, amely az 1993. évi költségvetési törvényjavaslat indoklásában került rögzítésre.

4.1.2. A bevételek alakulása

A központi költségvetési szervek (támogatást is tartalmazó) bevételeinek alakulását - az 1993. évi rovatrendnek megfelelő szerkezetben - a következő összefoglaló táblázat szemlélteti. A táblázat - az összehasonlíthatóság érdekében - nem tartalmazza a Magyar Honvédségnél az orosz haditechnikai szállítások címén elszámolt 101,5 milliárd forint költségvetési támogatást.

A központi költségvetési szervek gazdálkodásához rendelkezésre álló források 1993-ban összességében 77,7 milliárd forinttal (17,7á%-kal) növekedtek 1992-höz képest. Aátöbbletforrás közel kétharmada a központi költségvetésből nyújtott támogatás, egynegyede államháztartáson belüli (társadalombiztosítási és más alapokból való) átcsoportosítás. Az intézményi alaptevékenységekkel szorosan összefüggő bevételek a korábbi évek tendenciáját folytatva mintegy negyedével, a vállalkozásoké csak tizedével emelkedtek. Ez utóbbit ma már abszolút összegében is meghaladja az intézmények rendelkezésére álló vagyon folyamatos hasznosításából (bérlet, kölcsönzés, stb.) származó bevétel. 1993-ban az általános forgalmi adó elszámolások 5,5 milliárd forintos bevétel-növekedést okoztak. Az 1991. évi kiugróan magas pénzmaradvány-képződés után 1992-93-ban mind a képződés, mind a felhasználás mérséklődött.

Az 51,4 milliárd forinttal több költségvetési forrás és 20,2 milliárd forinttal több államháztartáson belüli átvételből származó pénzeszköz a bevételi struktúrán érdemben nem változtatott.

Az 1993. évi eredeti előirányzathoz képest a teljesítés 117,3 milliárd forinttal magasabb, ennek négyötöde a saját bevételeknél realizálódott.

a) A bevételeken belül a költségvetési támogatás az év folyamán 22,2 milliárd forinttal (8,3 %-kal ) növekedett. A növekmény összetétele:

milliárd forint

  pótköltségvetés többletei

 14,0

  pótelőirányzat az általános tartalékból (lásd részletesen a III. rész 2.1. pontjánál)

 4,0

  a pótköltségvetésben 10,2 milliárd forintban megállapított bérpolitikai céltartalék felhasználása (lásd részletesen a III. rész 2.2. pontjánál)

 2,1

  a pótköltségvetésben a Szegeden és környékén bekövetkezett katasztrófa kárainak enyhítésére engedélyezett 400 millió forint átcsoportosítása a pénzügyi lebonyolítást végző Földművelésügyi Minisztériumhoz

 0,4

  a mezőgazdasági reorganizációs program előirányzatai terhére 504 millió forint, a termelés árkiegészítés és dotáció terhére 200 millió forint átcsoportosítása az FM földhivatalok kárpótlási többletfeladatai fedezetére

 0,7

  beruházási előirányzatokból 400 millió forint átcsoportosítása működésre a Hungária TV Alapítványnál

 0,4

  fejezeti kezelésű előirányzatból átcsoportosítás a helyi önkormányzatokhoz

 - 1,3

  a tényleges kiadásokat meghaladó előirányzat zárolása (ebből 206,5 millió forint a munkanélküliek jövedelempótló támogatásának maradványa - és a helyi önkormányzatok ezirányú többletkiadásainak finanszírozására átirányítható forrásként - a Munkaügyi Minisztériumnál; 83,3 millió forint fel nem használt hallgatói jövedelempótlék a művelődési tárcánál; 312,8 millió forint a Miniszterelnökségnél a nemzeti és etnikai kisebbségi önkormányzatok megalakulásának időbeni elhúzódása miatt)

 - 0,6

  az általános forgalmi adó kulcsok emelésével egyidejűleg biztosított munkavállalói egyszeri támogatás fedezetére a munkáltatók e körben 51,2 millió forintot igényeltek

 0,1

  az ún. automatizmus-szerűen teljesülő kiadások előirányzatot meghaladó többlete 2.399,8 millió forint többlettámogatás kiutalását tette indokolttá (ebből 1.779,0 millió forint a mozgáskorlátozottak közlekedési támogatásánál, a humánszolgáltatások normatív állami hozzájárulásai közül a művelődési tárca szakterületén 460 millió forint, a népjóléti tárcánál 34,7 millió forint, 126 millió forint a felsőoktatási hallgatók pénzbeli juttatásánál)

 2,4

 Összesen:

 22,2

Ezen felül törvényi előírás alapján a módosított előirányzatokban és a teljesítési adatokban a Magyar Honvédségnél 101,5 milliárd forint összegben megjelenik az orosz haditechnikai szállítások értéke.

A költségvetési támogatás a jelenlegi pénzellátási rendben a fejezetek útján jut el a központi költségvetési szervekhez. Az állami forgóalapból kiutalt 290,7 milliárd forintból a fejezetek intézményeik működési költségvetéséhez 258,5 milliárd forintot, felújítási kiadásaihoz 9,9 milliárd forintot továbbítottak; a fejezeti kezelésű előirányzatok terhére az ágazati-szakmai célfeladatok végrehajtásában közreműködő más szerveknek, államháztartáson kívüli szervezeteknek 21,2 milliárd forintot folyósítottak.

A fejezeti pénzellátási számlák év végi záróegyenlege 1,1 milliárd forint, szokatlanul nagy összeg, ami döntően az év utolsó napjaiban történt kiutalásokból adódik, technikai jellegű. E maradvány is része a költségvetési pénzmaradvány-elszámolásnak, így csak a fejezetet jogosan megillető hányada használható fel 1994-ben.

A Pénzügyminisztérium - a Magyar Természettudományi Egyesületek Szövetsége külön kérésére - közvetlenül e szervezet részére folyósította a központi bérpolitikai intézkedés végrehajtásának fedezeteként odaítélt 1,2 millió forintot.

b) Az elszámolt intézményi saját bevételek (a vállalkozási tevékenység bevételével együtt) 1993. évben 225,4 milliárd forintot tettek ki. Az 1992. évi teljesítéshez viszonyítva 13,2 %-kal, 26,2 milliárd forinttal növekedtek, míg az 1993. évi előirányzathoz képest 72,9 %-kal, 95,0 milliárd forinttal magasabb a teljesítés.

Az alaptevékenység támogatásértékű bevételei az 1992. évi teljesítést 24,6 %-kal haladják meg, míg az 1993. évi előirányzatot 63,7 %-kal. A tervszámhoz viszonyított 20,7 milliárd forintos többlet változatlanul az alultervezésre utal. Összetevőit illetően: az intézményi ellátás díja magasabb 2 milliárd forinttal, míg a legnagyobb az eltérés az alaptevékenységgel összefüggő szolgáltatási díjbevételeknél (külföldi betegek ellátásának díjai; rádió és TV előfizetési díjbevételek; tanfolyami, kiegészítő és posztgraduális oktatási díjak; gépjármű időszakos műszaki vizsgálatainak díjai; útvonal-használati díjkiszabások) jelenik meg. Az intézmények különösen e bevétel tekintetében óvatosak a tervezéskor, mivel e bevételek általában nem keret- vagy kapacitás-szerződésen alapulnak, nem rendszeresen ellátott tevékenységből, hanem igény szerinti szolgáltatásból származnak. 

Az 1993. évi szabályozás új elemet tartalmaz a támogatásértékű bevételek vonatkozásában. A költségvetési törvény előírta, hogy ezen bevételek módosított előirányzatot meghaladó többlete a központi költségvetést illeti meg, melyet a pénzmaradvány jóváhagyását követően be kell fizetni. A beszámolók tanúsága szerint az intézmények rendre kérték és meg is kapták a fejezetektől a bevételi előirányzat módosítását, mivel e jogcímen elvétve fordul elő - és csak kis volumenű - előirányzat túllépés. A Kormány felügyeleti szervi minőségében a Magyar Televíziónál - az új szervezeti struktúra kialakítása és a saját előállítású műsorok növelése érdekében - 360 millió forint béralap és ehhez kapcsolódó járuléknövekedést, a Magyar Rádiónál 220 millió forint sugárzási díj előirányzat növelést hagyott jóvá a saját bevételi előirányzatok egyidejű felemelésével.

Az intézmények egyéb bevételei - helyiségbérleti díjak, általános forgalmi adóval kapcsolatos bevételek, egyéb bevételek - megkétszereződtek az eredeti előirányzathoz viszonyítva. E bevételek közül a kiszámlázott termékek és szolgáltatások általános forgalmi adó bevételét és az ÁFA visszaigénylést kell kiemelni, melynek alakulására nagymértékben hatott a kétkulcsos ÁFA-rendszer bevezetése. Ez a többletbevételből 9,4 milliárd forintot indokol. Megemlítendő, hogy a kiadások ÁFA terhei hasonló növekedést mutatnak.

A tervezett 0,8 milliárd forintos kamatbevétellel szemben ugyan 2,6 milliárd forint az e jogcímen befolyt bevétel, de jóval alatta marad az 1992. évinek. Ezzel összefüggésben pl. az értékpapír állomány 1,5 milliárd forinttal csökkent az 1992. évi záróállományhoz viszonyítva. Jelentősebb mértékű kamatbevételt realizált a Honvédelmi Minisztérium, a Közlekedési, Hírközlési és Vízügyi Minisztérium, a Külügyminisztérium, az Ipari és Kereskedelmi Minisztérium, a Magyar Tudományos Akadémia.

A felhalmozási és tőke jellegű bevételek az 1992. évi teljesítéshez és az 1993. évi eredeti előirányzathoz viszonyítva is csökkentek (22,3 %-kal, illetve 17 %-kal). E bevételeken belül a tárgyi eszközök, immateriális javak értékesítési bevételei több mint 1 milliárd forinttal meghaladják a tervezettet, az állami készletek, tartalékok értékesítésének bevétele azonban 5 milliárd forinttal kevesebb a tervezettnél.

Az egyéb támogatások, kiegészítések és átvett pénzeszközök 81,6 milliárd forintban teljesültek, ez, 34,6 milliárd forinttal haladja meg a tervezettet. A növekedés alapvetően 3 tételnél figyelhető meg: a társadalombiztosítási alapoktól átvett pénzeszközök 25,7 %-kal, az elkülönített alapoktól működésre átvett pénzeszközök 16,2 %-kal növekedtek, míg felhalmozási célra az államháztartáson belül átvett pénzeszközök is jelentősen, 15,1 milliárd forinttal emelkedtek a tervezetthez képest. Ez utóbbi növekményből 10,1 milliárd forint a közlekedési tárca intézményeinél, a tárca alapjaitól átvett pénzeszközöknél jelentkezik.

 A felügyeleti szervek az intézményi saját bevételeknél 25,9 milliárd forint előirányzat-módosítást engedélyeztek, mely a többletbevételek megszerzéséhez szükséges kiadások előirányzatának ilyen mértékű növelésével jártak (lásd fejezeti indokolásokban).

c) A központi költségvetési szervek vállalkozási tevékenységének 1993. évben befolyt bevétele 30,3 milliárd forint volt, ami az összbevétel (sajátbevétel és támogatás együtt) 6 %-át teszi ki. A vállalkozási bevételből az árutermelés és szolgáltatás árbevétele 24,8 milliárd forint (81,9 %) volt, 5,5 milliárd forint pedig egyéb bevételekből (kamatbevételek, felhalmozási bevételek stb.) származik. Az árutermelés és szolgáltatás bevétele az előző évihez képest 2 milliárd forinttal, 8,8 %-kal emelkedett.

A vállalkozási tevékenység kiadása 25,1 milliárd forint volt, az értékcsökkenéssel csökkentett eredménye pedig 4,4 milliárd forintot ért el. Az eredményből 2,9 milliárd forintot (67,5 %) az alaptevékenység ellátására fordítottak az intézmények. Az előző évi vállalkozási tartalékból 2,5 milliárd forint került felhasználásra felhalmozási kiadásokra (beruházások, egyéb fejlesztési kiadások), jutalomra, szociális, kulturális, sportcélok, továbbképzés, tanulmányutak stb. támogatására és egyéb kiadásokra.

A vállalkozási tevékenység 78 %-a (23,7 milliárd forint bevétel) a következő szakterületeken, illetve intézményeknél koncentrálódott:

 Közúti és Autópálya Igazgatóságok 0,8 milliárd forint, Légiforgalmi Repülőtéri Igazgatóság 2,2 milliárd forint, Vízügyi és árvízvédelmi intézmények 7,3 milliárd forint, összesen 10,3 milliárd forint. Ezen intézmények teljes egészében vagy zömében saját bevételből látják el alapfeladataikat, annak ellátásához jelentős műszaki, kivitelező szervezettel rendelkeznek, amelyeknél az időszakosan szabad kapacitás hasznosítása feltétlenül indokolt (az LRI támogatása megszűnt, a vízügyi és árvízvédelmi intézmények támogatása évről-évre csökken).

 A Tartalékgazdálkodási Igazgatóság majdnem teljes egészében saját bevételből gazdálkodik, támogatása minimális, vállalkozási bevétele 7,0 milliárd forint volt.

 A Magyar Televízió 4,3 milliárd forint, a Magyar Rádió 2,1 milliárd forint vállalkozási bevételt ért el. A közszolgálati és egyéb műsorok mellett a kereskedelmi tevékenység (reklám stb.) jelentős többletforrást biztosított.

A vállalkozási tevékenység további 11 %-a (3,3 milliárd forint bevétel) a mezőgazdasági (1,2 milliárd forint), a művelődési és közoktatási (0,8 milliárd forint), az egészségügyi intézményeknél (0,7 milliárd forint), és a Magyar Tudományos Akadémia kutatóintézeteinél (0,6 milliárd forint) realizálódott.

A fenti szakterületeken működő

 egyetemek, főiskolák, szakoktatási intézmények, kutatóintézetek és egyéb kutatóhelyek a vállalkozási szférától, a központi műszaki fejlesztési alapból, külföldi megrendelőktől kapnak kutatási megbízásokat, amelyek a műszaki fejlesztésnek, az alaptevékenység keretében elért eredmények hasznosulásának - a nemzetközi gyakorlat szerint is - egyik lényeges elemét jelentik, és az alapfeladatok ellátását is segítő bevételt eredményeznek.

 gyógyító, laboratóriumi és más műszerállománnyal felszerelt intézményeknél a speciális gyógyító, vizsgáló kapacitások kihasználása és a párhuzamos kapacitás kiépítésének elkerülése, illetve a földterülettel is rendelkező intézmények szakszerű földhasználata indokolja a vállalkozási tevékenységet. (Állami Népegészségügyi Szolgálat, orvostudományi egyetemek, a gyógyító megelőző ellátás szakintézetei, agrár-felsőoktatási és szakoktatási intézmények, agrárkutató és minősítő intézmények, állategészségügyi, növény-egészségügyi és egyéb mezőgazdasági intézmények.)

A fennmaradó 3,3 milliárd forint (11 %) bevétel a védelemgazdasági intézmények (0,7 milliárd forint), a Külkereskedelmi Szolgálat (0,3 milliárd forint), a környezetvédelem intézetei (0,2 milliárd forint), a pénzügyi intézmények (0,4 milliárd forint), az Ipari és Kereskedelmi Minisztérium intézményei (1,3 milliárd forint), a munkaügyi intézmények (0,2 milliárd forint) a Miniszterelnökség fejezeten belül az OMFB intézményei (0,2 milliárd forint) között oszlik meg.

4.1.3. A kiadások alakulása

A központi költségvetési szervek kiadásai - a Magyar Honvédségnél az orosz haditechnikai szállítások címén elszámolt 101,5 milliárd forint kiadás és támogatás figyelmen kívül hagyásával - 1993-ban 501,1 milliárd forintot, ezen belül a támogatás 290,7 milliárd forintot tett ki. Az eredeti előirányzathoz képest ez a kiadásoknál 102,2 milliárd forintos (20,4 %), a támogatásnál 22,2 milliárd forintos (8,3 %) többletet jelent. Az 1993. évi teljesítés a kiadásoknál 82 milliárd forinttal (19,6 %-kal), a támogatásnál 51,5 milliárd forinttal (21,5 %-kal) nagyobb az 1992. évinél.

A kiadások és támogatások alakulásának megítélésénél figyelembe kell venni, hogy 1992-ben a támogatások év közben két ütemben csökkentésre kerültek, így az intézmények 1993. évi előirányzatainak kialakítása alacsonyabb bázisról indult. Egyszeri jelleggel csökkentették az igazgatási kiadásokat, amivel mérséklődött az 1992. évi teljesítés. Bérautomatizmussal és dologi automatizmussal - a korábbi évektől eltérően - az intézmények nem számolhattak.

A kiadások és támogatások egészének növekedésében számottevő volt az 1992. évi bérpolitikai intézkedés szintrehozása (7 havi), a társadalombiztosítási járulék 1 %-os növekedése miatti intézkedés, a pótköltségvetésben jóváhagyott többletkiadások, az általános forgalmi adókulcsok emelésével egyidejűleg biztosított egyszeri támogatás, az automatizmusszerűen teljesülő kiadások előirányzatot meghaladó többlete.

A támogatások növekedése általában azokon a területeken jelentkezett (a felsőoktatásban, a közrend és közbiztonságban, továbbá a szociálpolitikában), amelyek kiemelt fejlesztését az 1993. évi költségvetési irányelvek megfogalmazták. Jelentősen nőtt a kultúrán belül a Televízió és a Rádió, továbbá az egyházak támogatása, számottevő volt az igazságszolgáltatás, valamint az egyéb ágazatokban a mezőgazdaság, az adó-, pénzügyi- és egyéb információ-szolgáltatás támogatásának növekménye.

A kiadások és támogatások teljesítésének ágazatonkénti alakulását (az említett elmozdulásokat) és megoszlását a következő ábrák szemléltetik, amelyek ugyancsak az összehasonlíthatóság érdekében nem jelenítik meg az orosz haditechnikai szállításokat.

A 1993. évben az egészségügyi ellátás területén folytatódott az 1992. évben megkezdett reform folyamat.

Az új egészségügyi struktúra gazdasági alapjait a teljesítményarányos finanszírozás teremtheti meg, s ez egyúttal hosszú távon biztosíthatja annak feltételeit, hogy az e célra rendelkezésre álló korlátozott pénzügyi források hatékonyabban szolgálják a gyógyító-megelőző ellátások céljait. 1993. év kiemelkedő jelentőségű állomása az egészségügyi reform folyamatnak, hiszen ez az első év, amikor az alapellátás finanszírozása (háziorvosi, házi gyermekorvosi) már teljes egészében a teljesítményelvre épül, és a szakellátás területén (járó beteg, fekvőbeteg szakellátás) is a korábbi bázis szemléletű finanszírozást felváltotta a teljesítményarányos finanszírozás.

Az életbe lépő jogszabályok biztosíthatják, hogy az egészségügyi ellátó- és intézményrendszer bevételeinek mind nagyobb hányada az objektíven mérhető teljesítményeken alakuljon. Az így elindított folyamatok perspektivikusan az igazságosabb forráselosztás, a hatékony pénzfelhasználás, az egészségpolitikai célok megvalósulása irányába mutatnak.

A gyógyító megelőző ellátásokra fordított társadalombiztosítási kiadás - az előzetes adatok szerint - 1993. évben 131,6 milliárd forintot tett ki, ami 17,4 %-kal haladta meg az előző évit.

A támogatási összeg mintegy 70 %-ából az önkormányzati szféra részesedett (91,6 milliárd Ft) a hatáskörébe tartozó egészségügyi intézményhálózat működési kiadásainak fedezetére. Ezt az összeget az önkormányzatok saját egyéb forrásaik terhére 7,6 milliárd Ft-tal egészítették ki, ami mutatja, hogy az önkormányzati képviselőtestületek prioritást biztosítottak az ágazatnak.

Az alapellátás területén sajátos folyamatként indult be a háziorvosi ellátás egy részének vállalkozóvá válása. Ennek szakmai-pénzügyi feltételeit az Országos Egészségbiztosítási Pénztár rugalmas szerződési rendszere segítette.

A működési kiadásokon belül a bér és dologi kiadási arány alapvetően nem változott.

A népjóléti tárca 1,7 milliárd Ft-tal támogatott egészségügyi szakmai programokat, amelyek részben a saját intézményi körben, részben az önkormányzati szférában további forrásokat teremtettek az egészségügyi feladatok ellátásához.

A beruházási és felújítási kötelezettségek - az egészségügy többcsatornás finanszírozási rendszerében - a fenntartókat terhelik. Erre a célra az önkormányzatok 22,5 milliárd forintot fordítottak 1993-ban, igénybe véve a címzett és céltámogatási rendszer lehetőségeit, ami ezen belül 8,7 milliárd forintot jelentett. Ez mutatja, hogy az önkormányzatok jelentős saját erőt fordítottak az egészségügy fejlesztésére, jelezve azt a szükségszerű önkormányzati áldozatvállalási készséget, amelyet az intézménytulajdonosoknak a reform által felszínre hozott érdekeltségének hatásával is indokolható.

A népjóléti tárca e célra teljesített kiadásai - a saját intézményei körében - 4,1 milliárd forintot tettek ki 1993-ban. Az eddigi eredmények segítik az eltérő színvonalon működő egészségügyi intézmények közül a hátrányosabb helyzetűek felzárkóztatást, a korszerű orvostechnológiai módszerek és eszközök meghonosítást.

A szociálpolitika - mint a társadalompolitika része - tágabb értelmezésben átfogja a társadalom valamennyi jóléti szükségletének kielégítését. Része az egészségügyi ellátás, az oktatás, a nyugellátás is.

Jelen értékelés - a táblázatok között bemutatott összeállítás alapján - a szűkebb értelemben vett szociálpolitikát érinti, mely alapvetően a gyermekes családok központi költségvetésből juttatott ellátásain felül a rászorultsági elvű támogatásokat tartalmazza.

A piacgazdaság kiépülésének velejárója, hogy egyes társadalmi rétegek, csoportok jövedelmi-vagyoni helyzete erőteljesen differenciálódik. Az állami szociálpolitikának az a szerepe, hogy ezeket a folyamatokat "mederben" tartsa, segítse azokat, akik önhibájukon kívül kerülnek nehéz anyagi-szociális helyzetbe. Az állam a szociálpolitikában vállalt szerepének ilyen tartalmú átalakulási folyamata kezdődött meg az elmúlt években.

A megváltozott társadalmi-gazdasági körülményekhez igazodva az önkormányzati szféra szociális feladataiban nagyarányú változás történt. Előtérbe került a rászorultsági elvű szociálpolitika, melynek szabályozását 1993. évi III. törvény tartalmazza. Végrehajtásával összefüggésben megnőtt a települési önkormányzatok szerepe és felelősségének erősítése. Új ellátási formák - munkanélküliek jövedelempótló támogatása, lakásfenntartási támogatás, stb. - kerültek bevezetésre, döntően költségvetési forrástöbbletek biztosításával.

A helyi önkormányzatok 1993. évi tényleges normatív állami támogatása és központosított előirányzatai a szociális feladatokkal összefüggésben 61,7 milliárd forint, mely az 1992. évi teljesítéshez képest 132,6 %-ra alakult. A helyi önkormányzatok szociális feladataikra 74,6 milliárd forintot fordítottak, melyből a lakossági támogatások 23 milliárd forintot képviseltek.

A központi szociálpolitikai kiadások kiemelkedő nagyságrendű eleme a családi pótlék juttatás. A családi és várandósági pótlék 1993. évi kiadásaira, valamint az előző évben meg nem térített kiadásra pótlólag átutalt költségvetési támogatás együttes összege 107,5 milliárd forint volt, mely az előző évit 11.197 millió Ft-tal haladta meg. A kiadásnövekedés kizárólag a családi pótlék emeléséből adódik. Az ellátás egy főre jutó havi átlagos összege 3.518 forint, 463 forinttal, 15,2 %-kal több, mint az előző évben volt.

A várandóssági pótlék a 171/1992. (XII.23.) Kormány rendelet alapján került bevezetésre 1993. január 1-jétől. Várandóssági pótlékban havonta átlagosan 48.223 fő részesült, az ellátás havi átlaga 3.587 forint volt, a kifizetett összeg 2.076 millió forint.

A mozgáskorlátozott személyek közlekedési támogatására 2,9 milliárd forintot fordítottak, melyből a gépkocsi szerzési, átalakítási támogatás 0,4 milliárd forint volt.

Az 1993. augusztus 1-jei általános forgalmi adó szabályainak változásából adódó áremelkedések ellentételezéseként egyes rászoruló rétegeknek nyújtott egyszeri támogatásokra 6,7 milliárd Ft került felhasználásra, melyből 2,5 milliárd Ft illette meg a családi pótlékban részesülőket.

A Népjóléti Minisztérium költségvetésében szereplő szociálpolitikai célú pénzeszközök központi szakmai programok megvalósítását, szociálpolitikai célú alapítványok támogatását, továbbá a nem állami humánszolgáltatások normatív állami hozzájárulását szolgálták. Igy pl. a térségi válságkezelő program keretében 48 esetben nyújtottak összesen 326 millió Ft támogatást az ország elmaradott térségei számára, a szociális alapellátás feltételeinek megteremtésére tervezett 333,5 millió Ft pályázati úton került felhasználásra a szociális alapellátást és krízis kezelést végző intézményhálózat fejlesztésére.

Foglalkoztatáspolitikai juttatásokra és kiadásokra 1993-ban 100,7 milliárd forintot fordítottak. Az 1993. évi munkaerő-piaci folyamatok alakulása következtében az előrejelzésekhez képest, a regisztrált munkanélküliek száma 1993. februári 705 ezer fős maximumról 632 ezer főre csökkent 1993. decemberére. 1993. évben - részben a Foglalkoztatási Törvény módosítása következtében, mely 1áévre mérsékelte a járadékfolyósításra való jogosultság maximális időtartamát - 308,7 ezer főnek járt le az ellátási ideje. (A helyi önkormányzatok feladata az 1993. évtől a munkanélküli járadék ellátásból kikerült munkanélküliek jövedelempótló támogatásának biztosítása. E célra a helyi önkormányzatok az 50 %-os központosított előirányzat igénybevételével 4,89 milliárd forintot fordítottak.)

1992. október 1-jével megszűnt az Üdülési és Szanatóriumi Főigazgatóság, amely korábban mint kvázi költségvetési szerv működtette a volt SZOT üdülőket. Szerepét az 1992. évi LI. törvénnyel létrehozott Magyar Nemzeti Üdülési Alapítvány vette át. Az Alapítvány 1993-ban lényegében a korábban az Üdülési és Szanatóriumi Főigazgatóság részére biztosítottal egyező mértékű költségvetési támogatásban részesült. Ez azt jelenti, hogy a Főigazgatóság támogatása 1992-ben 758,1 millió forint, az Alapítványé 1993-ban 760,6 millió forint volt. Az Alapítvány által bevezetett, új típusú, a rászorultságon alapuló kedvezményes üdültetési támogatási rendszer a tapasztalatok alapján a korábbinál jobban, hatékonyabban működik.

Az oktatás támogatása a központi költségvetési szervek körében az 1992. évi 36,3 milliárd forintról 1993-ra 45,4 milliárd forintra, 25,3 %-kal nőtt. A központi költségvetésből finanszírozott feladatok közül a tankönyvkiadás támogatására az 1992. évi 1,2 milliárd forinttal szemben 1,8 milliárd forint szolgált. Az előirányzatot részben a felsőoktatási intézmények, részben a közoktatási tankönyveket előállító kiadók kapták. A tankönyv-árak jelentős emelkedése és a tankönyvkiadó vállalatok bizonytalan pénzügyi helyzete miatt komoly erőfeszítéseket kellett tenni a színvonal megtartására és az ellátás folyamatosságának megőrzésére. A gyártás előkészítésére a kiadók hitelt vettek fel, melyhez a Kormány 1 milliárd forint összegben kezességet vállalt.

A felsőoktatás intézményrendszerét 91 államilag elismert (59 állami, 28 egyházi és 4 alapítványi) intézmény képezte. 1993 őszén nappali tagozaton 105.240, esti tagozaton 4.640, levelező tagozaton 25.603 fő tanult. A nappali hallgatók közül 99.932 fő állami, 4.448 fő egyházi és 860 fő alapítványi intézménybe járt. Ez összességében 14 %-os nappali hallgatói létszámnövekedést jelentett az előző tan-évhez képest. Az egy főfoglalkozású oktatóra jutó nappali hallgatók száma 5,7-ről 6,1-re emelkedett 1993 során.

A felsőoktatásra fordított összes kiadás - az egészségügyi ágazatba sorolt orvosegyetemek és egészségügyi főiskolák adatai nélkül - 47,2 milliárd forint volt, 16,6 %-kal több az előző évinél. A 12,1 milliárd forint összegű bevételek 6,7 %-os, a 36,8 milliárd forintot elérő állami támogatás 18,4 %-os növekedést mutatnak 1992-höz képest. Az egészségügyi felsőoktatás - gyógyítási kiadásokkal csökkentett - ráfordításaival együtt a felsőoktatás összes kiadása 53,5 milliárd forint volt, amelyből költségvetési támogatás fedezett 41,7 milliárd forintot. A teljes felsőoktatás összes kiadása tehát 16,6 %-kal, állami támogatása 19,1 %-kal növekedett 1992-höz viszonyítva. Ezen értékeket növelte a 18 millió ECU külföldi támogatás (főként külföldi tanulmányokra), továbbá a Felzárkózás az Európai Felsőoktatáshoz Alap, amely 2 milliárd forint összegű támogatásának felét a költségvetés, felét a KMÜFA nyújtotta.

1993-ban is általános problémát jelentett, hogy a dologi előirányzatok nem követték az áremelkedések ütemét, ezért a működképesség fenntartására a pótköltségvetés 800 millió forint többlettámogatást nyújtott. A támogatás növekményének további része hallgatói juttatásra, bérfejlesztésre és szakmai programokra került felhasználásra. A központi bérintézkedés következtében az oktatók anyagi elismerésében igen jelentős, 30 %-ot meghaladó javulás következett be. A hallgatók fejenkénti pénzbeli juttatása 8 %-kal nőtt (évi 65 ezer forintra). A tankönyv támogatás mértéke hallgatónként évi 6 ezer forint volt, amelynek felhasználási módjáról az intézmények döntöttek. Az új típusú doktori képzésben 1993. októberétől résztvevő 945 fő fejenként havi 14 ezer forint ösztöndíjban részesült. Aáműködési kiadásokon túl több oktatási és kollégiumi épület felújítása, bővítése, építése, illetve vásárlása javította a feltételeket. A képzés korszerűsödése érdekében 60 új szak indult.

A kultúra többcsatornás finanszírozásán belül továbbra is az állami forrás felhasználása volt a meghatározó. E szféra működtetésében jórészt non-profit jellegű intézmények vesznek részt, amelyek támogatására azonban költségvetésen kívüli forráslehetőségek - adományok, szponzorálások, alapítványok, alapok formájában - még mindig csak nehezen voltak mobilizálhatók. Így a fenntartás és működtetés jórészt a költségvetésre hárult, közvetlen intézményi (szervezet) és céltámogatások útján.

A kultúra támogatás az 1992. évi 14,5 milliárd forintról 21,3 milliárd forintra, 46,4 %-kal nőtt. Csak kis mértékű az országos múzeumok, könyvtárak, levéltárak, központi színházak, művészeti intézmények támogatásának növekedése, amelyek túlnyomó többségénél év közben működési zavarok keletkeztek. A működési hiányokat takarékossági intézkedésekkel sem tudták pótolni. Ezért a pótköltségvetés közel 180 millió forint többlettámogatással tette lehetővé a működésképtelenség elkerülését. Javított a helyzeten az Operazenekar és a Nemzeti Színház művészeinek soron kívüli bérrendezése is.

A kulturális ágazat költségvetésében döntő helyet foglal el az elektronikus média. AáRádiónál és a Televíziónál a költségvetés előirányzatának növekedése - amely a műsorsugárzási díjak és az üzemeltetés többleteire kívánt fedezetet nyújtani - nem bizonyult elegendőnek. A pótköltségvetés a Rádió közszolgálati feladatainak ellátásához és beruházásaihoz 520 millió forint, a Televízió adósságállományának rendezéséhez 1.200 millió forint többlettámogatást nyújtott. Ezzel a költségvetési támogatás a Rádiónál 62 %-kal, a Televíziónál 205 %-kal nőtt az előző évihez képest. 1992-ben a Duna Televízió működtetésére létrehozott Hungária TV Alapítvány 300 millió forint támogatással indította be működését, 1993-ban a technikai fejlesztésre és műsorgyártásra 2.000 millió forintot kapott.

Emelkedett a Magyar Mozgókép Alapítvány és a Magyar Alkotóművészeti Alapítvány támogatása, nem változott a Magyar Könyv Alapítványé. Új, támogatott alapítványként jelent meg az 1993. évi költségvetésben a Magyar Kultúra Alapítvány, valamint a Művészeti és Szabadművelődési Alapítvány, az utóbbi a közművelődési, illetve a munkahelyi-területi közművelődés céltámogatásainak összevonásával. A Nemzeti Kulturális Alapot 1993. márciusában hozták létre. A kulturális járulékokból származó közel 250 millió forintos bevétele egyes kulturális feladatok kiegészítő támogatására szolgálhatott.

Az egyházak közvetlen költségvetési támogatása az oktatásban és a kultúrában összesen 3,3 milliárd forint volt, az 1992. évi 1,9 milliárd forinthoz képest 72 %-kal nőtt. Az emelkedés részben négy nagy egyházi rekonstrukció 470 millió forintos támogatásából, részben az egyházi oktatási intézmények működéséhez, felújításához, fejlesztéséhez nyújtott 851 millió forint többlettámogatásból adódott.

A sport - a társadalmi és gazdasági változások hatására - egyre inkább társadalmi tevékenységgé vált, amelyet az állam egyes területeken támogatásban részesít. A sport költségvetési támogatása 1993. évben 3,4 milliárd forint volt, ami az 1992. évi 2,8 milliárd forint teljesítéshez képest 23 %-kal több. A növekedés elsősorban abból adódott, hogy az 1993. évi pótköltségvetésben az Országgyűlés a sportegyesületek és sportszövetségek 1992. december 31-én fennálló adótartozásainak központi kiegyenlítésére 941 millió forint támogatást engedélyezett. Az előző évinél nagyobb támogatást, 300 millió forintot kapott az ifjúsági és szabadidő sport. Az olimpiai szereplés 305 millió forintos támogatása viszont csak az olimpia évéhez kötődött, a területei sportigazgatóságok 1993. január 1-től történt megszüntetése, illetve átszervezése pedig további 237 millió forinttal csökkentette a sporttámogatást.

A sportfeladatokra rendelkezésre álló forrásokat növelte az 1993. április 1-től létrehozott Nemzeti Sport Alap, amely elsősorban a szerencsejátékok nyereményalapjából származó befizetések összegéből 1993-ban közel 100 millió forinttal egészítette ki a költségvetésből nyújtott támogatásokat.

A tudományos kutatás szervezeti felépítése és finanszírozása igen szerteágazó és összetett struktúrájú.

A kutatási ágazat 1993.évi kiadásai - amelyek főleg a kutatóintézetek feladataival, a tudományos képzéssel és a tudóstámogatással függnek össze - 12,3 milliárd forintot tettek ki, ami az előző évihez képest minimális (0,3 milliárd forint) növekedést jelent.

Az ágazat költségvetési támogatása 7,3 milliárd forint, ami 1,0 milliárd forinttal - 15,7 %-kal - nőtt az előző évi támogatáshoz viszonyítva. Ez a tudományos képzés, minősítés támogatásának növekedésével, illetve a kutató intézményhálózat dolgozóinak bérfejlesztésével függ össze.

A terület bevétele 6,9 milliárd forint volt, mely az előző évi bevételhez képest 10,7 %-os csökkenést jelent. Az intézmények saját bevételei a teljes bevétel 45 %-át teszik ki, (az előző időszakhoz képest ez 12 %-os csökkenést jelent). Az alaptevékenységhez tartozó pályázati bevétel viszont, azon belül is a külföldi pályázati bevételek aránya az elnyert nemzetközi tenderek alapján nőtt, mely a vizsgált évben elérte a 6,5 %-os részarányt. A vállalkozói szféra a korábbi évekhez hasonlóan most sem volt képes és nem volt érdekelt a korábbiakban kialakult mértékben és arányban részt vállalni a kutatói kapacitás fenntartásában.

Az elmúlt év során tovább csökkent a kutatói létszám, amely folyamat már nemcsak a tudatos szervezet-átalakítás következménye volt, hanem a piacgazdaság kínálta egyéb foglalkozási lehetőségek kibővülésének következménye.

A kutatás rendelkezésére álló pénzeszközöket jelentősen növelte az Országos Tudományos Kutatási Alap (OTKA), amelynek felhasználása gazdagodott, és a pályázati rendszerben történő elnyerhetősége - az alap funkcióját figyelembe véve - mindenki számára biztosítja a hozzáférhetőséget. Az OTKA támogatását teljes egészében a költségvetés vette át a Központi Műszaki Fejlesztési Alaptól. Aákutatás finanszírozási forrásai körében változást jelentett a tárca-kutatási alapok - a támogatások megőrzése melletti - megszűntetése.

Az államhatalmi és az államigazgatási szervek kiadásainak, támogatásának alakulására az utóbbi időben kiemelt figyelmet fordítottak mind a tervezés, mind a beszámolás időszakában. Ezen előirányzatok lényeges csökkentésének igénye fogalmazódott meg, sok esetben annak figyelembe vétele nélkül, hogy az Országgyűlés által meghozott törvények kormányzati végrehajtása az igazgatási ágazatban jelenik meg többletkiadásként.

Az igazgatási kiadások 0,5 %-kal növekedtek, a támogatás 23,8 %-os növekedése mellett. Ennek alakulásában közrejátszott az a tény, hogy a saját bevételek több mint 35 %-kal alatta maradtak az 1992. évi teljesítésnek.

A kiadások szerény mértékűnek minősíthető növekedésében közrejátszott az a tény, hogy az 1992. évben a költségvetési törvényben előírt 1,2 milliárd forintos igazgatás csökkentés nemcsak volumenében hatott a kiadások alakulására, hanem ennek kapcsán profiltisztításra is sor került. Mindezek következtében az 1993. évi teljesítési adatok csak elvétve tartalmazzák a jóléti intézmények kiadásait, s sikerült megszüntetni azt a gyakorlatot - a Népjóléti Minisztérium által igazgatási kiadásként jelentkező, mozgáskorlátozottak közlekedési támogatását kivéve -, hogy az igazgatási kiadások között vegyék figyelemben a fejezeti kezelésű előirányzatok célelőirányzatait. Az igazgatási kiadások csökkenésének arányát jelzi, hogy míg 1992. évben e kiadások összkiadásokhoz viszonyított aránya 8,5 % volt, addig ez az arány 1993-ra 7,2 %-ra csökkent (a jelzett 2,9 milliárd forinttal együtt).

A támogatási előirányzat 1992. évi teljesítéshez viszonyítva közel annak negyedrészét elérően növekedett, azonban a mozgáskorlátozottak 2,9 milliárd forintos támogatását leszámítva csak 11,2 %-kal. E növekedés jórészt már tervszinten realizálódott, de közrejátszott az évközi bérpolitikai intézkedés, a pótköltségvetéssel elfogadott előirányzatok növekménye.

Az államhatalmi szervek körében az 1993. évi kiadás 3,8 milliárd forint, 3,3 %-kal magasabb az 1992. évi teljesítésnél. Az e körbe tartozó, intézmények körében két lényegesebb tényező említhető meg, amely kihatással volt a kiadások alakulására, illetve a támogatás növelésére. Az egyik az Országház felújítására és egyéb működési kiadásaira év közben a pótköltségvetésben biztosított 200 millió forint, a másik az ugyancsak e hatáskörben az Alkotmánybíróság új székháza felújítási, rekonstrukciós munkálataira adott 180 millió forint. Az Országgyűlés fejezet részére jóváhagyott összegből 110 millió forint az északi kőtorony felújításának befejezésére szolgált.

A kormányzati szervek kiadása 1992. évhez képest 1,1 milliárd forinttal növekedett, míg a támogatás 32,3 %-kal, 3,5 milliárd forinttal magasabb. A Népjóléti Minisztérium az igazgatási kiadásai között számolta el a mozgáskorlátozottak 2,9 milliárd forintos közlekedési támogatását. E nélkül az 1993. évi teljesítés 11,1 %-kal alatta marad az 1992. évi teljesítésnek, a támogatás 5,8 %-os növekedése mellett.

Az 1992. évi teljesítéshez viszonyított 1993. évi teljesítési adatok főleg e területen jelzik a profiltisztítást. Ugyanakkor az 1992. évi pénzmaradványok felhasználása, a fejezeti kezelésű előirányzatok átcsoportosítása, s egyéb feladatnövekedések következtében kisebb- nagyobb mértékű növekedés is tapasztalható. (Pl: a Földművelésügyi Minisztérium 157 millió forintot csoportosított át fejezeti kezelésű előirányzataiból a jogszabály-változásokból eredően a tárcára háruló feladatok ellátására, a Munkaügyi Minisztériumnál itt jelenik meg a "Világbank Emberi Erőforrások Ifjúsági Komponens"-e program 647,9 millió forintos szintén átcsoportosított támogatási előirányzata.)

Az egyéb igazgatási szerveknél a kiadás 1,1 milliárd forinttal csökkent az 1992. évi teljesítéshez képest, a támogatás 1,3 milliárd forintos növekedése mellett. Aácímenkénti teljesítés azonban változó képet mutat. Pl. a kárpótlási hivatalok kiadása és támogatása még 1993. évben növekedett. Az Állami Vagyonügynökség kiadásai a duplájára (saját bevétellel fedezetten), a Földhivatalok, Földmérési és Távérzékelési Intézeté pedig 1,2 milliárd forinttal emelkedtek a megnövekedett feladatok következtében. A Megyei Munkaügyi Központok kikerültek a központi költségvetésből.

A védelem ágazat 1993. évi támogatása - összehasonlítható szerkezetben, az orosz haditechnikai szállítások 101,5 milliárd forintját figyelmen kívül hagyva - az 1992. évi 42,9 milliárd forintról 46,4 milliárd forintra nőtt. Noha a reálérték csökkent, a nominális növekedés 8 %-os.

A volt Szovjetunió Magyarországgal szembeni tartozásának részbeni törlesztése keretében a Magyar Honvédség jelentős haditechnikával gyarapodott. A több, mint 101 milliárd forint értékű eszközök döntő többségét a 28 db MIG-29-es repülőgép teszi ki. A légierőnk ezáltal jelentősen gyarapodott, ennek ellenére sem sértjük meg azonban a nemzetközi fegyverzetcsökkentési tárgyalásokon hazánk számára meghatározott felső mennyiségi korlátot.

További jelentős tényező a német segélyként felajánlott és átadott többek között 10 db rádiólokátor, 20 db sebesültszállító kocsi, különféle repülőgép alkatrész és fegyverzettechnikai anyag, valamint 20 db L-39 típusú sugárhajtású kiképző repülőgép. Ez utóbbi segítségével megkezdődhetett hazánkban a repülőhajózó kiképzés.

A működési kiadásokon belül a bérkiadás, valamint járulékai jelentős részt képviselnek(kb. 50 %). Az ágazatban dolgozó hivatásos, köztisztviselői, valamint közalkalmazotti állomány 1993-ban átlagosan 15 %-os illetményemelésben részesült. A sorkatonák és tanintézeti hallgatók illetményét 26 %-kal sikerült növelni.

A működés területén a szárazföldi csapatok felkészítése során takarékossági kényszerből előtérbe kerültek a kiképzési feladatok végrehajtásának kevésbé költségigényesebb fajtái. A légvédelmi és repülőcsapatoknál a repült óraszám az előző évhez mérten közel 13 %-kal csökkent.

Összességében a védelmi ágazatot a gyarapodás és a működési színvonal romlása egyaránt jellemezte. Ennek ellenére meg tudott felelni mindazon követelményeknek, melyet a Honvédelmi törvény vele szemben támasztott.

A közbiztonsági, tűz- és katasztrófa-elhárítási szervezetek tevékenysége, feladatköre az elmúlt évhez viszonyítva jelentősen bővült. Mind a kiadások, mind a támogatások 22 %-kal emelkedtek, vagyis az állami feladat ellátásához a központi költségvetés terhére teremtett forrást az Országgyűlés, illetve a Kormány. (Az előbbi 51,5 milliárd forintról 62,8 milliárd forintra, utóbbi pedig 47,6 milliárd forintról 58,1 milliárd forintra nőtt.) A terület - támogatás szempontjából vett - relatív rugalmatlanságát megerősíti a saját bevételek kiadásokhoz viszonyított aránya (9 %), valamint az, hogy a kiadások támogatással történő finanszírozottsága emelkedik. Legdinamikusabb változás a rendőrség, a határőrség, a tűzoltóság, valamint a katonai biztonsági szolgálatok ráfordításainál történt, megerősítve a belbiztonság javításának szándékát. Tartalmilag az alábbi főbb elemek húzódnak meg a pénzforgalmi adatok mögött: rendőri létszámfejlesztés (500 fő), bérkorrekció (rendfokozati illetmény-emelés, rendfokozatonként 2.000 forint, átlagosan 7,5 %-os növekedést takar), eszközkorszerűsítés, fejlesztés, új határátkelőhelyek létesítése, határőrizeti rendszer hivatásos állománnyal történő feltöltése (sorállomány kiváltása) stb. Ez formailag mennyiségi változást jelent, de a terület tevékenysége és annak hatása szempontjából minőségi tartalommal bír.

Az igazságszolgáltatási szervek 1993. évben 20 milliárd forintos kiadást teljesítettek, melynek 87, 2 %-át támogatás fedezett. Az 1992. évi teljesítéshez viszonyítva a kiadás 19,9 %-kal, 3,3 milliárd forinttal növekedett. A növekedést alapvetően két tényező határozta meg:

 a bírák, az ügyészek, a bírósági és ügyészségi dolgozók előmeneteléről és javadalmazásáról szóló törvény következtében a bíróságok és az ügyészségeknél a béralap és a társadalombiztosítási járulék már tervszinten is 1,4 milliárd forinttal emelkedett. E törvénnyel bevezetett előmeneteli és javadalmazási rendszer hivatott ugyanis arra, hogy egyrészt érvényesüljön a bírói függetlenség, másrészt megakadályozza a fluktuációt, s a növekvő feladatok ellenére is vonzóvá tegye a bíró, ügyészi pályát,

 az IM Büntetésvégrehajtásnál már az 1993. évi terv 500 fős létszámfejlesztéssel számolt, valamint a büntetés-végrehajtási vállalatok megváltozott helyzete miatti növekménnyel is. Az 1993. évi gazdálkodás során azonban a BV gazdálkodási feltételei nem javultak, így a pótköltségvetéssel továbbbi 1 milliárd forintot kellett a Testület részére biztosítani.

Az egyéb közösségi ágazatok (mezőgazdaság, vízügy, közlekedés, az adó- pénzügyi és egyéb információszolgáltatás, a nemzetközi kapcsolatok, az állami vagyonkezelés feladatai és intézményei stb.) 1993. évi tényleges kiadása (kormányzati beruházások nélkül) 148,7 milliárd forint volt, ami a központi költségvetési szervek által teljesített kiadásoknak közel egyharmada. Az összes forrás kb. 73 %-a saját bevétel, 27 %-a a költségvetési támogatás volt. A 42,0 milliárd forint támogatás a központi költségvetési szervek összes támogatásának 14,4 %-a. A teljesített kiadás az előző évi teljesítéshez képest 34,1 milliárd forinttal (29,7%) növekedett elsősorban a saját bevételek növelésére támaszkodva. A támogatás 7,5 milliárd forinttal (21,8 %) volt több az előző évinél.

A mezőgazdasági ágazatba tartozó intézmények és feladatok tényleges kiadása 7,4 milliárd forint volt, 1,7 milliárd forinttal (29,6 %) több az előző évinél, a támogatás 1,6 milliárd forinttal nőtt. A növekedés nagy része a szakigazgatási intézményeknél a nemzetközi követelmények teljesítésével, a jég- és viharkárok, illetve az embargó okozta károk enyhítésével kapcsolatos.

A vízügyi, közlekedési területhez tartozó feladatokra teljesített kiadás összege 58,9 milliárd forint volt, 17,0 milliárd forinttal (40,6 %) több az 1992. évinél. Aánövekedést teljes egészében a bevételek emeléséből fedezték, a támogatás 0,7 milliárd forinttal csökkent. A kiadások legjelentősebb mértékben, 14,0 milliárd forinttal a közúti és autópálya igazgatóságoknál növekedtek, és a működés mellett az úthálózat fokozottabb fejlesztését és felújítását szolgálták. A Légiforgalmi és Repülőtéri Igazgatóság kiadása 1,5 milliárd forinttal emelkedett, a támogatás (0,2 milliárd forint) megszűnt. A vízügyi- és árvízvédelmi intézmények kiadása a saját bevétel növelése mellett 2 milliárd forinttal nőtt, a támogatás 0,4 milliárd forinttal csökkent.

Az adó-, pénzügyi és egyéb információszolgáltatás területén az intézmények kiadása 18,9 milliárd forintot ért el, mely 5,6 milliárd forinttal (41,8 %) haladja meg az előző évit. A saját bevétel 0,2 milliárd forinttal, a támogatás 5,4 milliárd forinttal emelkedett.

A Belügyminisztérium Adatfeldolgozó Hivatal kiadása 1,6 milliárd forint, támogatása 1,3 milliárd forint volt, ami átcsoportosítás miatti növekményként jelentkezik. Az Adó és Pénzügyi Ellenőrző Hivatal kiadása 2,0 milliárd forinttal nőtt, ami az ellenőrzési feladatok fejlesztését szolgálta. A Vám- és Pénzügyőrség kiadása 1,7 milliárd forinttal (36,9 %) növekedett új feladatok ellátására (új határátkelőhelyek, vámhivatalok stb.). A Központi Számvevőségi Hivatal év közben létesült, kiadása 120 millió forint volt. A Központi Statisztikai Hivatal megyei igazgatóságainál a kiadás 0,8 milliárd forint volt, 0,2 milliárd forinttal több az előző évinél, amit támogatásnövelés fedezett.

A nemzetközi kapcsolatok területén 14,0 milliárd forint kiadás teljesült, 0,1 milliárd forinttal kevesebb az előző évinél. A Külkereskedelmi Szolgálat 2,9 milliárd forint kiadást teljesített, ami alig több az előző évinél, a támogatás kismértékben csökkent. 1993. év végén 64 ország 85 városában működött kereskedelmi kirendeltség vagy alkirendeltség. A külképviseletek 10,6 milliárd forint kiadást teljesítettek, ami 0,4 milliárd forinttal kevesebb az előző évinél. Aábevétel 4,4 milliárd forinttal csökkent, a támogatás 1,1 milliárd forinttal nőtt az előző évhez viszonyítva, zömében a fejezeti kezelésű előirányzatból történt átcsoportosítással. A külképviseleti hálózat a beszámolási időszakban 75 nagykövetséggel, 16 főkonzulátussal és 7 állandó misszióval működött, 7 állomáshelyen a kereskedelmi kirendeltség látja el a diplomáciai kapcsolatot, a képviseletek száma az előző évhez képest nőtt.

Az egyéb szervezetek igen széles kört fognak át, kiadásuk 20,7 milliárd forint volt, ami 1,7 milliárd forinttal (8,9 %) nőtt az előző évhez viszonyítva, döntően a saját bevétel növelése mellett. A jelentősebb változások a következők:

A Miniszterelnöki Hivatal Ellátó Szolgálata és az Állami Bankfelügyelet ide került átsorolásra, így a kiadásuk összesen 1,7 milliárd forint növekedésként mutatkozik. A Belügyminisztérium Gazdasági Igazgatósága és a BM Számviteli és Nyugdíjmegállapító Hivatal kiadása az előző évihez viszonyítva 0,9-0,9 milliárd forinttal csökkent.

A közlekedési felügyeletek kiadása 4,4 milliárd forint volt, 1,1 milliárd forinttal több az előző évinél, a hatósági vizsgálatok, eljárások emelkedése miatt, amit a díjbevétel 1,2 milliárd forintos növekedése fedezett. A környezetvédelmi, természetvédelmi, műemlékvédelmi intézmények és célfeladatok kiadása 2,9 milliárd forintot tett ki, mely 15,6 %-kal nőtt, a támogatás pedig 0,6 milliárd forinttal több az előző évinél. A természetvédelem területén az új jogszabályok alapján, továbbá a privatizációval és kárpótlással kapcsolatban növekedtek a szakhatósági feladatok. A Lakásalap-Kezelő Szervezet megszűnt.

Az állami vagyonkezeléssel foglalkozó intézmények kiadása 26,7 milliárd forint volt, 7,8 milliárd forinttal (41,3 %) több az előző évinél. Új kiadásként jelentek meg az ágazatban a szavatosság, jótállás, kezességvállalás - környezetvédelmi, általános garanciák, köztartozások, hitelgaranciák, készfizető kezesség, alkalmazottakkal, vagyonelvonással kapcsolatos kötelezettségek - 5,6 milliárd forint összegű kiadásai. A Tartalékgazdálkodási Igazgatóság kiadása és saját bevétele 4,1 milliárd forinttal nőtt a vállalkozási tevékenység bővülésével, a támogatás 0,2 milliárd forinttal csökkent.

Az intézményi kiadások összetételében a személyi kiadások (bér, TB járulék, bérjellegű kiadások) 42,9 %-os részarányának változatlansága mellett kismértékű arányeltolódás következett be a társadalombiztosítási járulék javára, részben a járulékfizetési-szabályok változása következtében is. A bérkifizetés 1993-ban meghaladta a 134,7 milliárd forintot, az előző évhez képesti többlete a 21,3 milliárd forintot (és a 18,8 %-ot). A béralapon belül kifizetett jutalom részaránya 12,4 %-ról 8,2 %-ra mérséklődött az alapbérekhez, alapilletményekhez történt átcsoportosítás miatt. A megbízási díjak - 5,1 milliárd forinttal - a béralap 3,8 %-át tették ki 1993-ban is. Betegszabadság címén 208,4 ezer dolgozó részére, összesen 7,9 milliárd forint összegben teljesítettek kifizetést.

A készletbeszerzés 3,3 milliárd forinttal, 6 %-kal, a szolgáltatások vásárlása 5,9 milliárd forinttal (9,5 %-kal) emelkedtek. A termék- és szolgáltatáshoz kapcsolódó, végső fogyasztót terhelő általános forgalmiadó-fizetés 20,2 milliárd forintról 30,6 milliárd forintra emelkedett. A költségvetésbe befizetett általános forgalmi adó 3,7 milliárd forintról 5 milliárd forintra nőtt.

A működési költségvetés keretében teljesített felhalmozási kiadások 39,2 milliárd forintja 6,3 milliárd forintos növekedést mutat, ebből 6 milliárd forint az épületek, építmények vásárlásával, építésével volt kapcsolatos.

A tárgyi eszközök felújítására fordított 17,7 milliárd forint előző évihez képesti 3,7 milliárd forintos többlete ugyancsak az épületeknél, építményeknél mutatkozik.

Az állami készletek, tartalékok felhalmozásával összefüggő kiadások meghaladták a 6,1 milliárd forintot. Az előző évinél 2,6 milliárd forinttal nagyobb forgalom valósult meg, amely a készletek, tartalékok értékesítési bevételeinél bekövetkezett 6ámilliárd forintos többlettel összefüggésben a készletek gyorsabb cserélődését jelzi.

Az intézményi ellátáshoz kapcsolódó pénzbeli juttatások az oktatási, gyermekvédelmi intézményekben 5 milliárd forintról 6 milliárd forintra, a lakosságnak - a központi szervek útján - folyósított pénzbeli juttatások 2,4 milliárd forintról 3,5 milliárd forintra nőttek.

4.1.4. A pénzmaradványok alakulása

A központi költségvetési szervek az 1992. évi gazdálkodásuk során képződött - a vállalkozási tevékenység eredményét is magában foglaló - 19,4 milliárd forintnyi összes pénzmaradványból 1993-ban 15,8 milliárd forintot felhasználtak. Ebből áthúzódó kötelezettségeik és feladataik teljesítésén felül a központi költségvetésbe 2,9 milliárd forintot is befizettek pénzmaradvány-elvonás, illetve vállalkozási tevékenység eredményét terhelő befizetés címén. A fejezetek, intézmények az 1993. évi gazdálkodás során 15 milliárd forintot nem használtak fel. Ebből a vállalkozási tevékenység pénzforgalmi szemléletű eredménye 5,3 milliárd forintot tesz ki.

A költségvetési elszámolás körébe tartozó pénzmaradvány a legnagyobb tárcáknál koncentrálódik (pl. Népjóléti Minisztérium, Művelődési és Közoktatási Minisztérium, Külügyminisztérium, Közlekedési, Hírközlési és Vízügyi Minisztérium).

A központi költségvetési szervek 1993. évi gazdálkodása során a nem vállalkozási tevékenységből 13,8 milliárd forint - pénzben is megtestesülő - pénzmaradvány keletkezett. Az összes befolyt bevétel 2,7 %-át kitevő, illetve más összehasonlításban 1/3 havi (!) kiadásnak megfelelő, tárgyévben keletkezett pénzmaradvány 0,7 milliárd forinttal kevesebb az 1992. évinél, ugyanakkor az előző évek felhasználatlan pénzmaradványa szintén 0,7 milliárd forint, amely növeli az 1994. évi felhasználási lehetőségeket.

A pénzmaradvány alakulásában szerepet játszott, hogy a költségvetési szervek az 1993. évi vállalkozási tevékenységük pénzforgalmi eredményéből - mely 5,3 milliárd forint - 2,9 milliárd forintot az alaptevékenység ellátására forgatnak vissza. Ezt a fenti összeg tartalmazza.

Jellemzően a pénzmaradvány a következő főbb forrásokból keletkezett:

 kiadási előirányzat megtakarítás, amely mögött a takarékosságon túlmenően ki nem fizetett járandóság, társadalombiztosítási járulék, következő évre áthúzódó fizetési kötelezettség jelenik meg,

 a támogatásértékű - alaptevékenységgel összefüggő - bevételek tervezettet jelentősen meghaladó többlete,

 kamatbevétel, amely jelentős részben az államilag garantált értékpapír vásárlásokhoz kapcsolódik, s így végső soron költségvetési pénzekből származik,

 a különböző feladatokra átvett, de még fel nem használt pénzeszközök,

 a vállalkozási tevékenység eredményéből az alapfeladatra fordított összegek maradványa.

A tárgyévben keletkezett pénzmaradvány 57 %-a béralap és társadalombiztosítási járulék maradvány. A 7,7 milliárd forintos ilyen maradvány azt mutatja, hogy a költségvetési szervek nem használták fel előirányzatuk közel 4 %-át, ami átlagban mintegy két heti bérnek felel meg.

A költségvetési szervek önrevízió keretében felülvizsgálták pénzmaradványukat, melynek következtében 18 fejezet és más országos hatáskörű szerv 0,5 milliárd forint befizetési kötelezettséget mutatott ki. Az előző évek szabályozásától eltérően pénzmaradványt terhelő elvonásként jelenik meg az elmaradt feladatok maradványán túlmenően

 a társadalombiztosítási járulék előirányzat támogatással fedezett, illetve arányos részének maradványából azon összeg, amely nem kapcsolódik a járulékköteles béralap, illetve bérjellegű kiadási előirányzat maradványához,

 az alaptevékenység támogatásértékű bevételeinek módosított előirányzatát meghaladó többlet,

 az ingatlanok, nem szolgálati lakás céljára szolgáló helyiségek bérbeadásából származó bevétel 5 %-a.

Fenti szabályozás hatásaként az említett befizetésből a költségvetési szervek 0,3 milliárd forintot szerepeltetnek pénzmaradvány elszámolásukban jogszabályon alapuló előirányzatok maradványaként, illetve kötelezettségként.

A központi költségvetési szervek által felajánlott 0,5 milliárd forinttal szemben az 1994. évi költségvetés 0,8 milliárd forintot befizetési előirányzatot ír elő, amit csak az önrevíziós befizetésen túlmenő elvonással lehet teljesíteni.

4.1.5. Értékpapír-műveletek

A központi költségvetési szervek birtokában lévő értékpapírok állománya és összetétele a következő:

A jelentős állománycsökkenés mögött 65 milliárd forintos vásárlási forgalom és 66,3 milliárd forintos beváltási forgalom húzódik meg (a zárszámadás teljesítési adatai e forgalmat nem tartalmazzák). A legnagyobb forgalmat a KHVM intézményei (12,6 milliárd forint vásárlás, 12,2 milliárd forint beváltás) bonyolították, ezen belül a Légiforgalmi és Repülőtéri Igazgatóság 11 milliárd forintot "jegyez", mely saját bevételeinek gyakorlatilag mintegy 2 milliárd forint összegű 30-90 napos lekötésű forgatásával keletkezett.

A belügyi tárca 11 milliárd forintos forgalma a Számviteli és Nyugdíjmegállapító Hivatalnál, valamint az Országos Rendőr-főkapitányságnál és szerveinél koncentrálódott. Mindkét esetben döntően az átmenetileg szabad pénzeszközök (pl. a választásokra előirányzott keretből, továbbá a fejlesztések tervezett ütemétől eltérő megvalósulások miatt felszabaduló pénzeszközök) mintegy 500-800 millió forint többszöri, rövid távú (általában 30 napos) forgatásából adódott.

A honvédelmi tárca 13,6 milliárd forintos vásárlási és 14,3 milliárd forintos beváltási forgalma a HM központi intézetek, ellátó és kiszolgáló szervezeteknél (a támogatás és a felhasználás időbeli eltolódása miatt, mintegy 12 milliárdos forgalom 100-500 millió forint többszöri, átlagosan egy hónapos forgatásából adódott), a Szárazföldi csapatoknál (a támogatásból átmenetileg felszabaduló pénz-eszközök mintegy 1 milliárdos forgalma, 10-50 millió forint többszöri forgatásából - egy hónapnál rövidebb ideig - keletkezett) és a Légvédelmi csapatoknál (a támogatásból átmenetileg felszabaduló pénzeszközök mintegy fél milliárdos forgalma, átlagosan 30 millió forint többszöri forgatásából - egy hónapnál rövidebb ideig - keletkezett) koncentrálódott.

Az Ipari és Kereskedelmi Minisztérium Tartalékgazdálkodási Igazgatóság az állami tartalékok értékesítése és vásárlása közötti időszakban ideiglenesen rendelkezésre álló szabad pénzeszközeiből vásárolt diszkont kincstárjegyet 1-3 hónapos lejárattal 4,4 milliárd forint értékben. Az Magyar Nemzeti Banknál 3,8 milliárd forintot kötöttek le rövid lejáratú betétként 1-6 hónapos lejárattal.

2 milliárd forintot meghaladó forgalmat bonyolítottak a Magyar Rádió és a tudományegyetemek, s 1 milliárd forint éves összeget meghaladóan végeztek pénzműveleteket az orvostudományi egyetemek, egészségügyi főiskolák és szakoktatási intézmények, az Igazságügyi Minisztérium és a Munkaügyi Minisztérium igazgatási szervei, a MTA természettudományi kutatóintézetei. Általánosságban elmondható, hogy saját bevételek, egyedi támogatások, pályázati források, átmenetileg szabad költségvetési támogatások, pénzmaradványok időlegesen fel nem használt pénzeszközeit (50-200 millió forint) forgatták 1-3 hónapos lekötési időtartamok mellett.

Az előbb felsorolt intézményi kör heterogenitása arra enged következtetni, hogy támogatott és a nem támogatott intézmények egyaránt élveznek átmeneti forrásbőséget, s a pénzmaradványok évek közötti átvitele ezt még elő is segíti.

Az 1993. évi értékpapír-forgalomban néhány esetben kedvezőtlen, a központi költségvetésre negatív hatást gyakorló műveletre is sor került. Az ún. Ybl-bank ügyként közismertté vált, hogy egyes költségvetési szervek, illetve fejezetek (Pénzügyminisztérium, Belügyminisztérium, Igazságügyi Minisztérium Büntetésvégrehajtás) értékpapír-vásárlási megbízásait a bank nem teljesítette, s a pénzintézet csődbe jutását követően az ott elhelyezett pénzeszközök visszafizetésére nem, vagy csak részben került sor. Az IM Büntetésvégrehajtás esetében az értékpapír-vásárlásra átadott 59 millió forintból közel 23,6 millió forint megtérült. Tekintettel azonban arra, hogy a felszámolás folyamatban van, a végleges elszámolásra csak azt követően lesz lehetőség.

4.1.6. A vagyon alakulása

A költségvetési szervek a költségvetési zárszámadás keretében eszközeikről és forrásaikról a számviteli törvény előírásai szerint mérleget készítenek.

A központi költségvetési szervek számviteli mérlegében a befektetett eszközök 1.157,1 milliárd forintot, a forgóeszközök 202,5 milliárd forintot tesznek ki.

A tárgyi eszközök könyvi értéke meghaladta az 1.144,4 milliárd forintot, 8 %-kal növekedett a költségvetési év során. (A számviteli előírások alapján a tárgyi eszközöket könyvi értéken, s nem piaci áron tartják nyilván. Az aktivált beruházások költségei és a felújítások növelik a könyvi értéket, míg a diktált kulcsok alapján elszámolt értékcsökkenés azt mérsékli.)

Az 1992-től az intézményi körben is nyilvántartható immateriális javak (1,6 milliárd forint) és a tárgyi eszközök együttes bruttó értéke 1.525,5 milliárd forint, az elszámolt értékcsökkenés 430,4 milliárd forint. A teljesen (0-ig) leírt eszközök bruttó értéke meghaladta a 69,5 milliárd forintot, ennek háromnegyede gép, berendezés, felszerelés; egyhatoda jármű.

Az eszközállomány bruttó értékének növekedéséhez a beszerzések, létesítések 34,6 milliárd forinttal, a felújítások 13,5 milliárd forinttal járultak hozzá. A térítésmentes átadások-átvételek egyenlegében 64,5 milliárd forint növekedést eredményeztek. Az értékesítések 8,1 milliárd forint könyvi érték csökkenést okoztak, az ebből származó bevétel 9 milliárd forint volt.

A térítésmentes átadások-átvételek egyenlegében markáns értéket reprezentál a Honvédelmi Minisztérium - 57.718 milliárd forint -, a Belügyminisztérium - 4.287,4 milliárd forint - és a Pénzügyminisztérium - 3.760,4 milliárd forint - fejezetek. A Honvédelmi Minisztériumnál meghatározó elemet jelent a MIG gépek átvétele, a Pénzügyminisztériumnál a Kincstári Vagyonkezelő Szervezet e körben folytatott tevékenysége jelenik meg.

A tárgyi eszközökön belül az ingatlanok nettó könyvi értéke 24,4 milliárd forinttal (2,7 %-kal), a gépek, berendezések, felszerelések értéke 40,8 milliárd forinttal (39,7á%-kal) növekedett. Több mint 9 %-kal csökkent a járművek könyvi értéke.

A forgóeszközök közel 52 %-át kitevő készletek az 1992. évi szinten maradtak. Összességében egynegyedével növekedtek a követelések, ezen belül az adósok tartozása az intézmények erőfeszítései nyomán 5,6 milliárd forintról 2,6 milliárd forintra mérséklődött, miközben a vevők tartozása 6 milliárd forinttal növekedett.

Az értékpapírok állománya - a 4.1.5. pontban részletezett módon - 1,4 milliárd forinttal csökkent.

A pénztárban, betétkönyvben vagy bankszámlán tartott költségvetési pénzeszközök állománya lényegében nem változott, míg a kezelt idegen pénzeszközök 20 milliárd forinttal növekedtek, döntően amiatt, mert a Közlekedési, Hírközlési és Vízügyi Minisztérium letéti számlájára 19,7 milliárd forint koncessziós díjbevétel folyt be, mely a Távközlési Alap forrását képezi.

A központi költségvetési szervek számviteli mérlegében a források 94,2á%-a kincstári vagyon. A pénzben rendelkezésre álló költségvetési tartalék 11,5 milliárd forint, ebből a korábbi évek felhasználatlan pénzmaradványa 0,6 milliárd forint. Aávállalkozási tevékenység összes tartaléka 7 milliárd forint, ebből az 1993. évi tevékenység pénzforgalmi eredménye 5,3 milliárd forint.

A rövid- és hosszúlejáratú kötelezettségek az év során 1,5 milliárd forinttal emelkedtek, javarészt a szállítókkal szembeni tartozások növekedése miatt.

1993-ban jelentősen visszaesett az alapítványok támogatásának, gazdasági társaságokban történő részvételre vonatkozó kezdeményezések száma. A Kormány összesen 15 alapítvány támogatását és 13 gazdasági társaságban történő részvételt engedélyezett. Ezek az Művelődési és Közoktatási Minisztérium, a Miniszterelnöki Hivatal, a Földművelésügyi Minisztérium, a Környezetvédelmi és Területfejlesztési Minisztérium, Ipari és Kereskedelmi Minisztérium, a Honvéd Vezérkar, a Magyar Televízió és a Népjóléti Minisztérium területén történtek. Ezek közül vagyonjuttatás csak a Hungária TV részére történt a Vagyonpolitikai Irányelvek alapján.

4.1.7. Létszám és személyi kifizetések

A központi intézményekben foglalkoztatottak összes létszáma 317.688 fő volt az 1993. évben. A teljes munkaidőben foglalkoztatottak száma 297.342 fő volt, amely az összlétszám 93,6 százalékát tette ki. A részmunkaidőben és a nyugdíjasként foglalkoztatottak száma együttesen 20346 fő volt.

A teljesített bérkiadás 115,9 milliárd forint volt, melyből az alapilletmény 90,9 milliárd forint. Az egy főre jutó bérkiadást tekintve a köztisztviselők voltak a legkedvezőbb helyzetben, de még így is jelentős az elmaradás a 18.000 forintos illetményalappal számított illetménytől, amelyet 1995.január 1-jéig kell az intézményeknek elérniük. A közalkalmazottaknál is hasonló volt a helyzet, azaz a törvényben garantált minimum illetmény eléréséhez jelentős összegre van szükség, amelyet az 1994. évi felmérés egyértelműen alátámasztott.

4.2. A társadalmi önszerveződések támogatása

A pártok, társadalmi szervezetek, nemzeti és etnikai szervezetek, egyházak, alapítványok és magánintézmények névreszólóan, normatív állami hozzájárulás, valamint feladatellátáshoz kapcsolódó támogatás formájában jutnak központi, vagy helyi önkormányzati költségvetési forrásokhoz. Támogatásuk két év alatt jócskán megduplázódott.

4.2.1. Címzett támogatások

Az Országgyűlés fejezetben a pártoknak, társadalmi szervezeteknek, a nemzeti és etnikai kisebbségeknek címzetten megállapított támogatások a pótköltségvetési előirányzatnak megfelelően alakultak. Kivételt képez az időközi választásokra folyósított 0,2 millió forint, amelyre nem volt külön előirányzat.

A társadalmi szervezetek támogatására szolgáló keretből 100 ezer forint bírósági eljárás miatt a központi költségvetés letéti számláján nyert átmeneti elhelyezést.

A Magyar Természettudományi Egyesületek Szövetsége a központi bérpolitikai keretből - a Kormány döntése alapján - 1,2 millió forint támogatásban részesült.

A költségvetés más fejezeteiben előirányzott, szervezeteknek címzett támogatások is rendre teljesültek vagy előirányzat-módosítással egyidejűleg túlteljesültek. Aápótköltségvetési előirányzatokhoz képest a Kormány - a költségvetés általános tartalékából - többletforrásokat biztosított: a Hungária TV Alapítvány számára (200 millió forint), a Magyar Alkotóművészeti Alapítvány támogatási céljainak bővítésére (120 millió forint). A művelődési tárca a Művészeti és Szabadművelődési Alapítvány támogatására (552 millió forint) a fejezeti kezelésű előirányzatok belső átcsoportosításával teremtett forrást.

4.2.2. Humánszolgáltatások normatív támogatása

A társadalmi önszerveződések és a magánintézmények által ellátott állami közfeladatokhoz a költségvetés feladatmutatóhoz rendelt normatív támogatással járul hozzá.

1993-ban mind az oktatás, mind a szociális-egészségügyi ellátás területén a feladatmutatók jelentősen túlteljesültek, s ennek következtében a ténylegesen kiutalt támogatások a tervezettet meghaladják (lásd a kötet táblázatai között található összeállítást).

A Népjóléti Minisztérium szakmai területén az ellátottak száma közel 900 fővel emelkedett az 1992. évihez képest, döntően a szociális intézményekben. Aászociális-egészségügyi intézmények támogatása 923 millió forint volt, 200 millió forinttal több az előző évinél.

A nem állami oktatási-nevelési intézmények tanulóinak, hallgatóinak száma mintegy 17 ezer fővel nőtt, s bővült a diákotthoni ellátásban, nemzetiségi, etnikai vagy kéttannyelvű oktatásban részesülők száma. Az oktatási célú támogatások meghaladták a 2,9 milliárd forintot, s 1,2 milliárd forinttal az előző évi hasonló célú támogatást.

4.3. Az 1993. évi bérpolitikai intézkedések

Az 1993. évi költségvetésről szóló 1992. évi LXXX. törvény 4.§. (2) bekezdésének b.) pontjában meghatározott - járulékokkal együtt - 10 milliárd forintos előirányzat szolgált az intézményekben foglalkoztatottak béremelésére. Az előirányzat teljes mértékben felhasználásra került 1993.május 1-jei hatállyal.

A keret felosztása az intézmények ágazati, alágazati és szakágazati besorolása szerint differenciáltan történt.

Kiemelt csoportba tartozott az oktatás, az egészségügyi ellátás, a kutatás, a közművelődés és a helyi igazgatás. E kategóriában az egy főre jutó béremelés mértéke 1.200 Ft/fő/hó volt.

A második kategóriában az egy főre jutó emelés 900 Ft/fő/hó volt. Az érintett körbe tartoztak a közlekedési felügyeletek, a vízügyi igazgatóságok, a KSH megyei igazgatóságai és a megyei földhivatalok.

A legalacsonyabb mértékű béremelés a harmadik kategóriában volt megvalósítható, 600 Ft/fő/hó. Így a központi igazgatás, a rend- és jogbiztonság és egyes gazdasági ágazatokba tartozó intézmények munkavállalói kaptak ilyen mértékű béremelést.

A 10 milliárd forintos keret megoszlott a központi, az önkormányzati és a társadalombiztosítás által finanszírozott intézmények között. Legnagyobb hányadát a keretnek az önkormányzati intézmények kapták, 5,6 milliárd forintot. A központi költségvetési intézmények 2,0 milliárd forintban részesültek. A költségvetésből a társadalombiztosítás alrendszerébe pedig törvénymódosítással 2,4 milliárd forint került átcsoportosításra, mely összeg az egészségügyi és társadalombiztosítási igazgatási dolgozók béremelését szolgálta.

Az 1993. évi költségvetés külön - járulékokkal együtt - 1 milliárd forintos előirányzatot tartalmazott a felsőoktatás oktatóinak és kutatóinak a béremelésére. Aárendelkezésre álló előirányzat állami intézmények közötti felosztása alapvetően az intézmények oktatói és kutatói bértömege és a hallgatói létszáma alapján történt .Az egyházi és magán felsőoktatási intézmények esetében a bértömeg helyett a főállású oktatók létszáma került figyelembevételre.

Az intézményeknek a rendelkezésükre álló összeget elsődlegesen a közalkalmazotti törvény szerinti minimum illetményhez illetve az illetménypótlékok jogszabályban előirt mértékéhez való közelítésre kellett differenciáltan felhasználniuk.

4.4. A társadalombiztosítási alapok és a központi költségvetés kapcsolata

4.4.1. A társadalombiztosítási alapok 1993. évi helyzete

Az előzetes adatok alapján a társadalombiztosítási alapok az 1993. évet 608,9 milliárd forint bevétellel, 642 milliárd forint kiadással, s így 33,1 milliárd forint hiánnyal zárták, szemben az eredetileg előirányzott 581,4 milliárd forint bevétellel, 621,4 milliárd forint kiadással, s a 40,0 milliárd forintos hiánnyal.

A 33,1 milliárd forintos hiányon belül a Nyugdíjbiztosítási Alap hiánya - szemben a tervezett 23,5 milliárd forinttal - mindössze 7,4 milliárd forint, az Egészségbiztosítási Alap hiánya viszont az eredetileg előirányzott 16,5 milliárd forintról 25,7 milliárd forintra növekedett.

A bevételeket több tényező is befolyásolta. A járulékbevételek lényegesen kedvezőbben alakultak az előirányzottnál, 33,1 milliárd forinttal meghaladva azt. Ebben elsősorban a keresetek, illetve a vállalkozói jövedelmek vártnál dinamikusabb növekedése játszott szerepet. Az 1993. évi előirányzatot meghaladóan teljesültek az egyéb bevételek is (pl. késedelmi pótlék és rendbírság). Elmaradtak viszont az ingyenes vagyonjuttatásból származó bevételek. Többletbevételt, de egyben többletkiadást is jelentett a központi költségvetésből az egészségügyi intézmények részére biztosított 2.371 millió forintos központi bérpolitikai keret is. (Ezen felül maguk a társadalombiztosítás intézményei is részesültek mintegy 47 millió forintos bérpolitikai támogatásban.)

A kiadási többletek döntő része az Egészségbiztosítási Alapnál jelentkezett. Különösen nagymértékben, 11,5 milliárd forinttal növekedtek a gyógyszertámogatásra fordított kiadások, valamint jelentős növekedés (6,3 milliárd forint) figyelhető meg a táppénz kiadásoknál is. Ezeken túlmenően az Egészségbiztosítási Alapból finanszírozott korhatár alatti rokkant és baleseti ellátások is lényegesen, 1,9 milliárd forinttal haladták meg az 1993. évi előirányzatot. Mind a két alap esetében a tervezettnél kevesebb volt a likviditási tartalék feltöltésére fordítható bevétel, így a tervezettnél lényegesen kisebb mértékben került sor a kiadási oldalon szereplő likviditási tartalék visszapótlására. Ez összességében 2,8 milliárd forint kiadást jelentett szemben a tervezett 7,2 milliárd forinttal. Mind a két alapnál viszont a tervezettnél magasabban alakultak az átmenetileg finanszírozott ellátások, amelyek összességében 3,8 milliárd forint kiadási többletet eredményeztek.

A hiány jelzett mértékű alakulásában a fentieken túlmenően szerepet játszottak még az alapok közötti átutalások is, amelyeknek a tervezettől történő eltérése a Nyugdíjbiztosítási Alap egyenlegét pozitív irányba, az Egészségbiztosítási Alap egyenlegét viszont negatívan befolyásolta (+/- 2,2 milliárd forint). Ezt az eltérést az Egészségbiztosítási Alapból fizetett egyes pénzbeni ellátások (táppénz, korhatár alatti nyugdíjak) előirányzatot meghaladó növekedése okozta.

4.4.2. A központi költségvetés közvetlen hozzájárulása a társadalombiztosításhoz

A társadalombiztosításnak nyújtott hozzájárulás 1993-ban ténylegesen 8.219 millió forint volt, az eredeti előirányzatnál 581 millió forinttal, az előző évinél pedig 115 millió forinttal kevesebb. Az eredeti előirányzattól való elmaradásban döntő szerepet játszott az, hogy a Nyugdíjbiztosítási Alap hiányával összefüggő garancia beváltására nem került sor, mivel a társadalombiztosítási alapok 1992. évi hiányának rendezése - a Társadalombiztosítási Alap 1992. évi költségvetésének végrehajtásáról szóló 1993. évi CV. törvényben foglaltak alapján - más módon, kötvénykibocsátással történt.

Az 1993. évi teljesítésen belül a nem biztosítottak egészségügyi kiadásaihoz történő hozzájárulásra - átalány jelleggel - 5.800 millió forint került átutalásra, amely megegyezik az 1993. évi előirányzattal, s kétszerese a tavalyi kifizetéseknek. Az 1993. évi bérpolitikai intézkedések keretében a társadalombiztosítás által finanszírozott egészségügyi intézmények és maguk a társadalombiztosítás intézményei is összesen 2.418 millió forint bérpolitikai támogatásban részesültek. Továbbá az általános forgalmi adó kompenzációjához kapcsolódóan a társadalombiztosítási igazgatóságok dolgozói is részesültek munkavállalói egyszeri támogatásban, mely közel 1 millió forintot tett ki.

Az 1992. évi teljesítéstől való kismértékű elmaradásban az játszott szerepet, hogy 1992-ben a központi költségvetésnek még fizetnie kellett az 1990-ben átvett családi pótlék utáni kamatot, amely 1992-ben közel felét (4.000 millió forintot) tette ki a társadalombiztosítás részére fizetett hozzájárulásnak.

4.4.3. Az állami forgóalap részvétele a társadalombiztosítási kiadások finanszírozásában

A Magyar Köztársaság 1993. évi költségvetéséről szóló 1992. évi LXXX. törvény 27. § (4) bekezdése szabályozta 1993-ban a Nyugdíjbiztosítási Alap és az Egészségbiztosítási Alap részére az állami forgóalaphoz kapcsolt megelőlegezési számla hitel-jellegű igénybevételi lehetőségét. Erre az esetben kerülhetett sor, ha a társadalombiztosítási alapok bevételei és kiadásai eltéréséből adódó pénzhiányt az alapok hiányának finanszírozására jóváhagyott értékpapír kibocsátás útján befolyt bevétel nem fedezte.

A társadalombiztosítási alapok együttesen 1993-ban 16 milliárd forint értékben bocsátottak ki kötvényt, ebből a Nyugdíjbiztosítási Alap 5 milliárd forintot, az Egészségbiztosítási Alap pedig 11 milliárd forintot. Emellett az elmúlt évben is hónapról-hónapra növekvő mértékben vették igénybe az állami forgóalaphoz kapcsolt megelőlegezési számla nyújtotta hitellehetőségeket a társadalombiztositási alapok. Míg januárban átlagosan napi 7.717 millió forinttal voltak jelen a megelőlegezési számlán, addig decemberre ez már elérte a napi átlagos 60.130 millió forintot. A napi igénybevétel legmagasabb egyenlege decemberben volt, 68.360 millió forinttal. Az 1993. évi december havi záróállomány - a visszafizetések eredményeként - 34.477 millió forint volt.

4.5. Pénzbeli juttatások a központi költségvetésből

A központi költségvetésből finanszírozott pénzbeni juttatások alakulását és összetételét 1991-1993. évekre vonatkozóan az alábbi diagram szemlélteti:

4.5.1. Családi pótlék és várandóssági támogatás

Családi pótlékra és várandóssági támogatásra 1993-ban az eredetileg előirányzott 106.490 millió forinttal és az előző évi 91.814 millió forinttal szemben 107.475 millió forint került átutalásra a társadalombiztosításnak. Az eredeti előirányzattól való eltérést az okozta, hogy a központi költségvetés 1992. évi családi pótlék tartozásának (985 millió forint) rendezésére 1993-ban került sor. Az előző évhez viszonyított kiadásnövekedés döntő részben az 1992. évi intézkedések áthúzódó hatásából, illetve az 1993. évi januári 150 forintos emelésből származik.

A társadalombiztosítási alapok tájékoztatása szerint az 1993. évi tényleges családi pótlék és várandóssági támogatás kifizetés 105.233 millió forint volt. A különbözet - az egyéb, a központi költségvetés által finanszírozott, de a társadalombiztosítás közreműködésével folyósított ellátások különbözetével együtt - már rendezésre került.

A társadalombiztosítás adatai a családi pótlékban részesülő gyermekek száma 1993-ban, havonta átlagosan 2.443.800 fő volt, az egy főre jutó átlagos havi ellátás pedig 3.518 forint. Ez természetesen jelentős különbségeket takar, mert például a családban élő egy gyermek után havi 2.750 forint, a családban élő két gyermek után fejenként havi 3.250 forint, a beteg, fogyatékos gyermek után viszont havonta 5.100 forint járt.

4.5.2. Egyéb rendszeres juttatások

A társadalombiztosítás közreműködésével folyósított egyéb juttatásokra - az általános forgalmi adó kompenzációjához kapcsolódó gyermekes családok egyszeri támogatása és az egyszeri kiegészítő szociális támogatás nélkül - a költségvetés 13.640 millió forintot folyósított, szemben az előirányzott 13.450 millió forinttal és a tavalyi 8.450 millió forintos kifizetéssel.

E csoporton belül a társadalombiztosítás 1992. és 1993. évi profiltisztítása keretében a segély jellegű kiadásokból átvállalt tételekre 6.238 millió forint volt a kiutalás, amely az eredeti előirányzatot 138 millió forinttal, az előző évi teljesítést pedig 2.288 millió forinttal haladja meg. Az előirányzattól való eltérést az okozta hogy, az 1992. évi profiltisztítás keretében átvállalt juttatások 1992. évi központi költségvetési tartozásának rendezésére 1993-ban került sor. E körbe tartoznak egyébként a lakbér-hozzájárulás és támogatás, a vakok személyi járadéka, a rokkantsági járadék, a hadigondozotti ellátások, az egyházak támogatása, az egészségkárosodási járadék, a katonai családi segély és a megváltozott munkaképességűek kereset-kiegészítése. Szintén az egyéb juttatások körébe tartoznak az 1993. évi profiltisztítás keretében átvett feladatok, a közgyógyellátáshoz és a terhesgondozáshoz történő hozzájárulás is, amelyek teljesítése megegyezik az 1993. évi eredeti előirányzattal. Ezek, az 1993. évi profiltisztítás keretében megjelenő új tételek magyarázzák egyébként döntő részben a profiltisztítás során átvállalt ellátások előző évihez viszonyított jelentős mértékű növekedését is.

A társadalombiztosítás előzetes tájékoztatása szerint az 1992. és 1993. évi profiltisztítás keretében átvállalt ellátásokra 1993-ban ténylegesen 7.606 millió forintot fizettek ki, szemben a költségvetésből átutalt, s az előző évről áthúzódó tartozást is tartalmazó, 6.238 millió forinttal. A tényleges kifizetésnek az átutalttól és egyben az előirányzattól való eltérésében az játszott szerepet, hogy 1993-ban - 1992. évhez képest - változatlan összegű előirányzat került kialakításra, azt feltételezve, hogy az egyes ellátások emelését a létszámcsökkenés várhatóan kompenzálja.

Az elmúlt év folyamán jelentős jogszabály változás történt a hadigondozotti ellátások esetében, mivel 1993. július 16-án jelent meg a 105/1993. (VII. 16.) Kormány rendelet, amely alapján október 1-jétől kiegészítő hadigondozotti pénzellátásban részesül - az eddig 65 %-os mértékű hadirokkantságban szenvedőkön túlmenően - az 50 %-os hadirokkant is, valamint a 65 %-os és az azt meghaladó hadirokkantság esetén az eddigi 3.000 forintos havi pénzellátás 6.000 forintra emelkedett.

Az egyik legdinamikusabb növekedés az egészségkárosodási járadékoknál figyelhető meg, annak következtében, hogy ez az 1991-ben bevezetett ellátás lényegében 1993-ban vált széles körben ismertté.

A fenti juttatásokat jól jellemzi az, hogy 1993-ban - a társadalombiztosítás adatai szerint - havonta átlagosan lakbér-hozzájárulásban 221.340 fő, vakok személyi járadékában 36.090 fő, rokkantsági járadékban 14.831 fő, hadigondozotti ellátásban 20.206 fő, egészségkárosodási járadékban 892 fő, katonai családi segélyben pedig 1.617 fő részesült.

A bányászok korengedményes nyugdíjára és szénjárandóságának pénzbeli megváltására - az előző évről áthúzódó tartozások rendezése következtében az eredetileg előirányzottnál 87 millió forinttal több, 2.087 millió forint került átutalásra a társadalombiztosításnak. Ez az 1992. évi megtérítésnek mintegy nyolcszorosa. Az előző évi megtérítéshez viszonyított dinamikus növekedésben lényeges szerepet játszott az, hogy a nyugdíjas bányászok szénjárandóságának pénzbeli megváltásáról szóló 145/1992. (XI. 4.) Kormány rendelet 1993. január elsejétől lépett életbe, így e célra csak 1993-tól kezdődően történt kifizetés.

A társadalombiztosítás tájékoztatása szerint e célra ténylegesen mindössze 1.530 millió forintot folyósítottak a jogosultak részére, melyből 728 millió forint volt a bányász-nyugdíjasokra, 802 millió forint pedig a bányászok szénjárandóságának pénzbeli megváltására szolgáló kifizetés.

A fenti összegből havonta átlagosan 2.736 fő részesült bányász-nyugdíjban.

Az egyéb juttatások következő nagy tétele a politikai rehabilitációs és más nyugdíj-kiegészítések. E célra 1993-ban 4.649 millió forint került átutalásra a társadalombiztosításnak. Ez 101 millió forinttal kevesebb, mint az 1993. évi előirányzat, de 1.007 millió forinttal több, mint az előző évben e célra kifizetett összeg. A ténylegesen átutalt összeg azért kevesebb, mint az eredetileg előirányzott, mivel tavaly e célra túlfizetés történt, s ez került levonásra 1993-ban.

A társadalombiztosítás tájékoztatása szerint az e célú tényleges kifizetés 4.016 millió forint volt. A 4.016 millió forintos kifizetésen belül politikai rehabilitációs nyugdíj-kiegészítésekre 3.705 millió forintot folyósítottak, s ennek révén havonta átlagosan 227.824 fő részesült átlagosan havi 1.355 forint nyugdíj-kiegészítésben. Kitüntetésekhez, címekhez kapcsolódóan 160 millió forint, tudományos fokozat után járó kiegészítő nyugellátásokra 69 millió forint, nemzeti gondozotti ellátásokra 75 millió forint, egyes nyugdíjjogi hátrányok enyhítésére pedig 7 millió forint került kifizetésre.

A társadalombiztosítás által folyósított, de a központi költségvetés által finanszírozott ellátások után elszámolt költségtérítés 1993-ban 666 millió forint volt, amely az 1993. évi eredeti előirányzatnál 66 millió forinttal, az előző évinél - az 1991. évről áthúzódó működési költségtérítés nélkül - pedig 166 millió forinttal több. Az 1993. évi eredeti előirányzattól való eltérést az okozta, hogy az általános forgalmi adó emelés kompenzálásának lebonyolításához, a folyósítási költségek fedezetére a Kormány a társadalombiztosítási igazgatóságok részére 66 millió forintot biztosított.

4.5.3. Az 1993. évi egyszeri ellátások az általános forgalmiadó-kulcsok emelkedésével összefüggésben

A Magyar Köztársaság 1993. évi pótköltségvetéséről szóló LXXII. törvény 4. §-a 6.500 millió forint összegű céltartalékot irányzott elő az általános forgalmi adó rendszerében bekövetkező változások lakossági terheinek enyhítésére a legrászorultabb rétegeknél.

E címen 1993-ban a központi költségvetési fejezetek részére 51 millió forint, az APEH által a vállalkozói körben 590 millió forint, az önkormányzatok és intézményeik részére pedig 435 millió forint került átutalásra. E tételek a beszámolóban tényleges felhasználási helyükön jelennek meg teljesítésként.

Az általános forgalmi adó kompenzációjának keretében a gyermekes családok egyszeri támogatása és az egyszeri kiegészítő szociális támogatások jelentős része a társadalombiztosítási alapok közreműködésével került a jogosultakhoz. Ennek megfelelően a gyermekes családok egyszeri támogatására 1993-ban 2.531 millió forint, egyszeri kiegészítő szociális támogatásra pedig 3.060 millió forint szolgált. Ezen felül a folyósított ellátások lebonyolításával összefüggő adminisztratív költségekre a társadalombiztosítás közel 66 millió forint támogatásban részesült, amely azonban a folyósított ellátások után elszámolt költségtérítések körében jelenik meg. Továbbá közel 1 millió forint egyszeri munkavállalói támogatásban részesültek magának a társadalombiztosítási igazgatóságoknak a dolgozói is, amelyet teljesítésként a társadalombiztosításhoz nyújtott hozzájárulások tartalmaznak.

4.6. A helyi önkormányzatok gazdálkodása

A helyi önkormányzatok 1993. évi gazdálkodási feladatait - 3108 településen - a fővárosi, 22 kerületi, 19 megyei, 20 megyei jogú városi, 163 városi és 2924 községi, összesen 3149 önkormányzat végezte. (Az év végére önkormányzati szétválások következtében az önkormányzatok száma 3155 lett, ebből a városok száma - év közben történt várossá nyilvánítás folytán - 173 és a községek száma - a településrészek évközben községgé alakulása, valamint a községek várossá nyilvánítása folytán - 2920 lett). Az önkormányzati költségvetési szervek száma 13365 volt, ebből az önállóan gazdálkodóké 7913. (Az előző évhez képest a költségvetési szervek számának csökkenése 389, az önállóan gazdálkodó szervek száma 194-gyel emelkedett, míg a nem önállóan gazdálkodóké csökkent).

4.6.1. A költségvetési szabályozórendszer működésének értékelése

A helyi önkormányzatok pénzügyi szabályozása, a bevételi források köre és rendszere 1993. évben alapvetően nem változott. A bevételek több mint fele normatív, vagy más meghatározott feltételek megléte esetén igénybevehető állami hozzájárulás és támogatás valamint társadalombiztosítástól átvett pénzeszköz volt, tehát olyan biztonságos forrás, amely nagymértékben elősegítette a gazdálkodás stabilitását. Kedvező volt az önkormányzatok számára ugyanakkor az is, hogy a saját tervezett bevételeiket túlteljesítették. Pályázatok elnyerésével, a különböző szervekkel való gazdasági együttműködéssel, a lakosság hozzájárulásainak bevonásával, a piaci adottságok hasznosításával bővítették az adott településen felhasználható bevételeket, és így javították a feladatellátás feltételeit, illetve nagyobb feladatokat oldottak meg.

Az önkormányzatok gazdálkodásában összességében fennakadás vagy súlyos zavar nem volt. Kivétel egy-két kisebb önkormányzat, amelyeknél az erőforrások felmérésének hiányossága, a túlzott "vállalkozás", vagyis a hibás helyi döntések következtében súlyos gazdálkodási problémák mutatkoztak.

A helyi önkormányzatok költségvetési egyensúlyát, a működés biztonságát, a feladat és forrás lehetőségek szükséges összhangját eredményesen segítették elő a költségvetési törvényi szabályozás kiegyenlítő, egyensúlyt javító elemei, így többek között a személyi jövedelemadó kiegészítés, az önhibájukon kívül hátrányos helyzetben lévő önkormányzatok támogatása.

Önhibáján kívül hátrányos helyzetben lévő - a törvényben meghatározott feltételeknek megfelelő - 165 helyi önkormányzat részesült támogatásban működőképességének megtartásához és 101 önkormányzat vis maior eset következtében előállt többletköltségek, illetve feladatok megoldásához kapott támogatást. E két feladat megoldására szolgáló előirányzat 47%-át négy megye (Borsod-Abaúj-Zemplén megye, Szabolcs-Szatmár-Bereg megye, Csongrád megye és Somogy megye) érintett önkormányzatai kapták. Az ország így körülhatárolható térségeiben mutatkozott a támogatásra alapot nyújtó problémák zöme.

1993-ban a helyi önkormányzatok részére a költségvetési törvény szerint a személyi jövedelemadóból a korábbi 50% helyett 30% került átengedésre. A részesedés csökkentése mellett volt lehetséges a költségvetésben az önkormányzati megnövekedett feladatokkal, különösen a szociális ellátással jobban összhangban álló forrásallokációt megvalósítani. Az átengedés mértékének csökkentése mégis meg-megújuló viták tárgyát képezte az év során.

4.6.2. Az 1993. évi önkormányzati költségvetés végrehajtása

4.6.2.1. Az önkormányzati feladatellátás értékelése

A helyi önkormányzatok az országban megtermelt bruttó hazai termék (GDP) mintegy 18%-ával rendelkeztek. Tárgyévi bevételük meghaladta a 613 milliárd forintot.

Településnagyság, feladat és erőforrás adottságok szempontjából az önkormányzatok jelentősen különböznek, mégis megállapítható, hogy a települések és az intézmények működőképességét folyamatosan biztosítani tudták. Fejlesztések, beruházások megvalósításával és a lakosság érdekeit szolgáló egyéb intézkedéseikkel számos területen javították a közfeladatok végrehajtásának a feltételeit, illetve a települések ellátóképességét.

Különösen jelentős eredményeket értek el az egészséges ivóvízellátás, a gázhálózat és az egyéb kommunális fejlesztés, valamint az iskolák és a tornatermek létesítése terén. A kistelepüléseken is a lakosság által különösen elismert eredményeket tudtak számos helyen felmutatni.

Összességében megállapítható, hogy a gazdálkodást a bővülő feladatok, a növekvő árak és költségek mellett csak az eredetileg előirányzottat jóval meghaladó bevételek teljesítésével tudták egyensúlyban tartani.

Gazdasági döntéseik kialakításánál rendszeresen ütköztetni kellett a testületeknek az igényeket és az anyagi lehetőségeket, és így kitűzni az egyensúly megtartásához még vállalható és teljesíthető célokat.

4.6.2.2. A bevételek alakulása

A helyi önkormányzatok 1993. tárgyévi bevételei összesen 613,6 milliárd forintot tettek ki. Ez a központilag előirányzott összeget 90,4 milliárd forinttal 17,3%-kal haladta meg.

A helyi önkormányzatok 1993-ban 97,6 milliárd forinttal 18,9%-kal több bevétellel gazdálkodhattak, mint 1992-ben.

A tárgyévi bevételi források megoszlása 1992. és 1993. években a következők szerint alakult:

A helyi önkormányzatok tárgyévi bevételeinek teljesítése, a forrásösszetétel százalékos megoszlása azt mutatja, hogy a számítotthoz képest növekedett a saját forrásokból és a vagyon értékesítéséből származó, a más szervektől átvett - főleg felhalmozási célú - források súlya, valamint a visszatérülések (ÁFA, értékpapír visszavásárlás) is számottevően elmozdította az arányokat. A tervezettel közel azonos összegű állami hozzájárulások és támogatások, valamint az átengedett bevételek részaránya a teljesített bevételeken belül csökkent.

A bevételek tételenként a következők szerint alakultak:

A saját folyó bevételek összege 106 milliárd forint, amely 16,4 %-kal magasabb az előző évinél. Ezen belül:

 az intézményi tevékenységek bevételei 54,2 milliárd forintban teljesültek, amelyek az előző évit 13,1 milliárd forinttal, 31,9 %-kal meghaladják. Ebben tükröződik az intézményi teljesítmények és részben az intézményi szolgáltatások térítési díjának az emelkedése, valamint a kapacitások jobb kihasználására irányuló - általában kiadás növekedéssel is együttjáró - bevételnövelő tevékenység eredménye is.

 illetékekből a bevétel az önkormányzatoknál 10,5 milliárd forint volt. Ez a teljesítés 1,2 milliárd forinttal 13,5 %-kal magasabb az előző évinél és 1,6 milliárd forinttal több az önkormányzatok költségvetéseiben jóváhagyott összegnél is. A központilag számított 11 milliárdhoz képest azonban 0,5 milliárd forinttal (4,2 %-kal) elmarad.

 Az illetékbevételek nagy része az ingatlanforgalomhoz, illetve a gépjárművek adás-vételéhez kapcsolódik. Emellett az ún. ingyenes vagyonszerzések (öröklés, ajándékozás) utáni illeték és a pénzben fizetett eljárási illetékek tartoznak e körbe.

 A megnövekedett illetékbevétel a költségvetési feladatok megalapozása szempontjából kedvező, ugyanakkor figyelmet érdemel az is, hogy az illetékhátralékok az év során 1,3 milliárd forinttal mintegy 33 %-kal növekedtek. Az életszínvonal kedvezőtlen alakulása, a lakosság fizetőképességének csökkenése, a gazdálkodói körben a csőd- és felszámolási eljárások következtében évről-évre növekszik az illetékhátralék, amely 1993. év végére már 5,3 milliárd forint lett.

 Az illetékbevételek alakulását és önkormányzat-típusok közötti megoszlását a következő diagram mutatja be.

 a helyi adók 1993. évi alakulása mutatja, hogy a helyi önkormányzatoknál erősödött a saját bevétel növelésének a szükségessége, és a helyi adók bevezetésére irányuló törekvés is. A helyi önkormányzatok által megtett intézkedések - az előző években tett lépésekkel együtt - jelentős bevétel-növekedést eredményeztek.

A helyi önkormányzatok 1993-ban 27,1 milliárd forint helyi adó bevételt értek el. Ez az összeg 9,9 milliárd forinttal, 57,4 %-kal meghaladja az előző évi teljesítést, 9,7 milliárd forinttal több a helyi önkormányzatok költségvetéseiben eredetileg megállapított előirányzatnál és 5,1 milliárd forinttal, 23,2 %-kal magasabb a központi számításokban szereplő előirányzatnál is.

Az 1993. évi állapot szerint 1518 önkormányzat, az összes önkormányzat kb. 48 %-a vezette be területén a helyi adókat.

A helyi adót bevezető önkormányzatoknak több mint fele, 839 önkormányzat vetette ki a magánszemélyek kommunális adóját. A magas bevezetési arány alapvetően annak tudható be, hogy az adó megállapítása, adminisztrációja viszonylag kevés ráfordítással járt, továbbá a kisebb településeken a lakossággal ezt az adónemet könnyebben el lehetett fogadtatni.

Vállalkozók kommunális adóját 561, iparűzési adót 504, építményadót 641 (nem lakás céljára szolgáló építmények után 470, lakás után 171), idegenforgalmi adót 338 (tartózkodási idő után 206, építmény után 132), és telekadót 311 önkormányzat állapított meg.

Az iparűzési adót, a magánszemélyek és a vállalkozók kommunális adójának mértékét az önkormányzatoknak kb. 40 %-a az adómaximumban határozta meg. Az építményadónál és telekadónál az adótételeket igen tág határok között (1-100 Ft/m2) állapították meg az önkormányzatok.

A vállalkozók érdekképviseleti szervei részéről sok bírálat érte az iparűzési adót. Leggyakrabban az hangzott el, hogy vállalkozásellenes. A kezdeti nehézségek után az adózók és az önkormányzatok is megismerték és elsajátították az ezzel az adóval összefüggő teendőket. Az észrevételek alapján az adó alapja 1993-tól csökkentésre került az eladott áruk beszerzési értékével és az alvállalkozói teljesítések értékével. Így a joggal kifogásolt halmozódás megszűnt.

Az építményadó megállapítása során az önkormányzatok kellő önmérsékletet tanúsítottak a tekintetben, hogy lakások után csak kis számban éltek az adó-megállapítás jogával. A lakás primer életszükségleti jellegéből következően, illetve az életszínvonal alakulását figyelembe véve ez várható volt.

A helyi adó bevételek területi megoszlására az a jellemző, hogy az adónak mintegy 60 %-a a fővárosban és Pest megye területén koncentrálódott. Ugyanakkor az önkormányzatok 93 %-át kitevő nagyközségi és községi önkormányzatoknál a helyi adóbevételeknek csupán nem egészen 9 %-a keletkezett.

Mindez azt jelzi, hogy jelentősen növekedett a helyi adóknak a saját bevételeket differenciáló hatása. Míg makroszinten az önkormányzati bevételeken belül a helyi adók aránya mintegy 4,4 %, az egyes önkormányzatoknál a saját bevételeken belüli arányuk 0 és 80 % közötti, vagyis jelentősen szóródik. Az összesített önkormányzati saját folyó bevételeken belül pedig a részaránya 25,6á%.

A helyi adók aránya a saját bevételeken belül 40 önkormányzat esetében meghaladja az 50 %-ot. Ennek ellenpontja, hogy 325 önkormányzatnál ez az arány 1 %-nál kisebb. Mindez jelzi azt a fontos tendenciát, hogy az önkormányzatok lehetőségei a helyi adók megállapításában és a bevételek realizálásában eltérőek főleg attól függően, hogy a településstruktúrában hol helyezkednek el. A városokban - ahol az ipar, kereskedelem, szolgáltatás stb. koncentrálódik - az önkormányzatok jobban tudnak élni az adókivetési jogukkal, mivel az adótárgyak, az adó megállapításának alapjául szolgáló árbevétel is e területeken összpontosul. Ezt jelzi az a tény is, hogy az összes városi önkormányzat közül csak 8 nem vezetett be helyi adókat.

A magyar településstruktúrát figyelembe véve (az önkormányzatoknak kb. 52 %-a 1.000, vagy annál kisebb lélekszámú, kb. 30 %-a 500 fő alatti) a helyi adókat működtető önkormányzatok száma várhatóan számottevően nem fog növekedni, mivel a kis településeknél az adók megállapításának lehetőségei korlátozottak (elöregedő népesség, adótárgyak csekély száma, alacsony jövedelem, munkanélküliség, stb.).

Az adóterhelés alakulását vizsgálva fontos körülményként kell megemlíteni, hogy a helyi adó összbevételből mintegy 22 milliárd Ft a vállalkozók által fizetett iparűzési adó, ami azt jelenti, hogy a bérből és fizetésből élő állampolgárok által közvetlenül fizetett helyi adó kb. 5 milliárd forint. Az aktív lakosság átlagos terhelése, így évente mintegy 1.000 forintra tehető. A helyi adó túlnyomó része tehát közvetetten terheli a lakosságot.

A helyi adó bevételek 1993. évi alakulását a következő táblázat mutatja be:

A helyi adóbevételek alakulása

 Megnevezés

 1992. évi tény

 1993. évi központi számítás 

 1993. évitény 

 1993. évi ténymegoszlása

 

 milliárd forint

 

 

 %

 Építményadó

 2,1

 2,5

 2,6

 8,5

 Telekadó

 0,4

 0,7

 0,5

 1,7

 Kommunális adó

 1,3

 5,0

 1,6

 6,5

 Idegenforgalmi adó tartózkodás után

 0,5

 0,5

 0,6

 1,9

 Idegenforgalmi adó építmény után

 0,4

 0,3

 0,3

 1,5

 Iparűzési adó

 12,1

 13,0

 21,3

 79,9

 Egyéb adó

 0,4

 - 

 0,2

 - 

 Összesen:

 17,2

 22,0

 27,1

 100,0

 a kamatbevételek összege 9,1 milliárd forint. Ez a jelentős összeg mutatja, hogy a helyi önkormányzatok a céljelleggel tartalékolt, vagy valamilyen célra gyűjtött pénzeszközeiket, és az egyéb átmenetileg likvid pénzeszközöket is a lehetőséghez mérten kamatoztatják. E bevételük a költségvetésükben óvatosan tervezett összegnek közel a kétszerese, ugyanakkor több mint 6,5 milliárd forinttal elmarad az 1992. évi kamatbevételtől. Ez finanszírozási helyzetük feszesebb voltára mutat. Közrejátszott ebben az is, hogy 1993. évtől a címzett és céltámogatást csak teljesítmény alapján, a tényleges kifizetésekre vehetik igénybe a helyi önkormányzatok. Ezáltal az átmenetileg szabad pénzeszközeik szűkültek.

Az átengedett bevételek teljesítése 51,4 milliárd forint, amely 1,5 milliárd forinttal, 2,9 %-kal elmarad a központilag előirányzotthoz képest. Ezen belül:

 a személyi jövedelemadó bevétel 49 milliárd forint. Ez a szabályozás jellegének megfelelően 100 %-os teljesítés, hiszen az önkormányzatok az 1991. évre bevallott személyi jövedelemadó összegének megfelelően részesedtek. Aáköltségvetési előirányzat megállapításakor már ismert adatok szerint volt megtervezhető ez a bevétel. Az átengedés mértéke 1993-ban 30 % volt az előző évben érvényes 50 %-kal szemben.

 a gépjárműadó bevétel 2,5 milliárd forint. Ez a 4 milliárd forintos központi előirányzat összegéhez képest csupán 62 %-os teljesítés. A szabályozás szerint a belföldi gépjárművek után befizetett adó 50 %-a illette meg a helyi önkormányzatokat.

 A helyi önkormányzatok - tapasztalataikhoz igazodóan - mindössze 2,4 milliárd forint előirányzatot terveztek a költségvetésükben, amelyet szerény mértékben, 1,6%-kal túlteljesítettek.

Az év során ténylegesen 2,6 millió gépjármű után keletkezett adó. A bevételi elmaradás több tényező együttes hatásának következménye. Egyrészt az előirányzat túlzottan feszített volt, másrészt viszont problémák mutatkoznak a gépjármű-nyilvántartás naprakészségének hiánya, valamint az adómorál e területen kedvezőtlen alakulása és az önkormányzati adóhatóságok ellenőrzési munkájának hiányosságai miatt is.

A felhalmozási és tőke jellegű bevételekből 48,9 milliárd forint a teljesítés. Az előző évben elért összeghez képest 72 %-os emelkedést mutat. E forráscsoportból legjelentősebb a tárgyi eszközök és immateriális javak értékesítéséből elért 25,4 milliárd bevétel, amely az 1992. évit 47,2 %-kal meghaladja. Az önkormányzatok egy részénél tapasztalható volt olyan tendencia, amely a vagyon felélését mutatja.

E források között jelenik meg az államháztartáson belüli és egyéb szervektől illetve a decentralizált pénzalapoktól átvett felhalmozási jellegű bevétel is. Ezek összege 16,2 milliárd forint volt, amely az elmúlt évi ilyen bevételt 140 %-kal haladja meg.

Értékpapírok értékesítéséből közel 3 milliárd forint bevételt értek el az önkormányzatok, amely bár nem jelentős összeg, de az előző évinek közel háromszorosa.

A privatizációból, a vállalatértékesítésből 4,4 milliárd forint bevétel teljesült. Ez 0,8 milliárd forinttal, 24 %-kal magasabb az előző évben ilyen címen elért összegnél.

A helyi önkormányzatok részére a központi költségvetés 266,9 milliárd forint állami hozzájárulást bocsátott rendelkezésre. A címzett és céltámogatásokra vonatkozó szabályok alapján ebből az összegből az ÁFI Rt-nél 10,3 milliárd Ft keretmaradvány képződött, amelyet a teljesítmény alapján 1994-ben vehetnek igénybe.

A rendelkezésre bocsátott összeg 2,1 milliárd forinttal kevesebb az önkormányzatokat megillető - az évközi bérpolitikai intézkedéseket és más tárcáktól átcsoportosított céljellegű támogatásokat is tartalmazó - módosított előirányzatnál.

Egyes központosított előirányzatoknál maradványok mutatkoztak az év végén. Ezek közül számottevő a gyermeknevelési támogatásnál megmaradt előirányzat. Aáközpontosított előirányzatok felhasználása a költségvetési törvényben megszabott feltételekkel lehetséges az önkormányzatok számára. A feltételek hiányában, illetve a feladat mennyiségében való eltérés esetén előirányzat-maradványok is keletkezhetnek.

A normativitásra épülő önkormányzati szabályozó rendszer kiegészítéseként 1993-ban már harmadik éve működött az önhibájukon kívül hátrányos helyzetbe került önkormányzatok kiegészítő állami támogatása. Ez évre a támogatási forma is változáson ment keresztül. Az előző két évi kiegészítő támogatások segítségével az önkormányzatok egy részénél 1993. évre áthidalhatóvá váltak a kezdeti nehézségek.

A forráshiány okai között 1993-ban már nagyobb hangsúlyt kaptak:

 a működtetés drágulása,

 a csökkenő intézményi kapacitások üzemeltetésének terhe,

 az "alátervezett" költségvetések tényleges pénzigénye,

 a közalkalmazotti és köztisztviselői törvények hatása,

 túlzott fejlesztések (pl. céltámogatások saját forrás hiánya).

Az önhibájukon kívül hátrányos helyzetben lévő önkormányzatok működőképességének megőrzését 1993-ban 1.500 millió Ft tervezett előirányzat szolgálta. Ebből az ún. vis maior esetek megoldására 600 millió Ft volt fordítható. Az 1992. évi zárszámadásról rendelkező törvény 5.§ (4) bekezdése alapján a vis maior előirányzat 85,7 millió Ft-tal megemelkedett.

1993-ban a 3149 települési önkormányzat közül 238 nyújtott be támogatási kérelmet, melyek összege meghaladta a 2 milliárd forintot. Ebből 165 önkormányzat kapott - a Kormány döntése alapján - részbeni vagy teljes forráshiányára kiegészítést a rendelkezésre álló keretösszeg maradéktalan felhasználásával. 73 település nem részesült támogatásban, mert az alapvető lakossági ellátást nyújtó intézmények működtetéséhez szükséges forráshiány nem volt kimutatható.

Vis maior támogatásban 1993-ban 101 önkormányzat részesült. A benyújtott kérelmek száma 190 db volt.

A megyei önkormányzatok körében a térségi feladatokat ellátó intézmények többletkiadásai miatt volt szükség több esetben a támogatás odaítélésére.

Az 1993. évi címzett és céltámogatás előirányzatából a helyi önkormányzatok 18,3 milliárd forintot vettek igénybe, ennek következtében 10,3 milliárd forint keretmaradvány képződött. A lemaradás főként abból adódott, hogy a támogatásokról későn - az év második felében - születtek meg a döntések.

Ezen túl az önkormányzatok igénybe vettek az előző évi 3,6 milliárd forintos maradványból is 2,9 milliárd forintot. Így összesen 1993 végére az ÁFI-nál rendelkezésre álló címzett- és céltámogatási maradvány összege 11 milliárd forint lett.

A központi költségvetés címzett támogatása az önkormányzati infrastrukturális beruházásokat és rekonstrukciókat a vízgazdálkodási, egészségügyi (kórházak), kulturális (színházi) területen segítette elő.

A céltámogatásokból az 1993. évi 16,8 milliárd forint előirányzatnak közel 52%-át 8,7 milliárd forintot vettek igénybe az önkormányzatok a vonatkozó törvényekben meghatározott összeggel, 2081 feladat végrehajtásához.

A címzett és céltámogatások önkormányzati felhasználásának összefoglaló elszámolását a következő táblázat szemlélteti:

Az állami hozzájárulások és támogatások alakulását részletesen a VIII. fejezet 25. cím indokolása tartalmazza.

Az államháztartáson belüli átutalások összege 98,8 milliárd forint, 15,0 milliárd forinttal több az előző évben teljesített átutalásokhoz képest. Ezen belül:

 a társadalombiztosítástól átvett pénzeszközök, amelyek az egészségügyi intézmények finanszírozási rendszerének megfelelően kerültek az önkormányzatokhoz, 91,6 milliárd forintot tettek ki, 13,4 %-kal magasabbak az előző évitől és 7,8 %-kal meghaladják az 1993. évi eredeti előirányzatot is;

 a központi (fejezettől) költségvetési szervtől, illetve az elkülönített állami pénzalapoktól átvett pénzeszköz 7,1 milliárd forint volt, amely az előző évhez képest 4,2 milliárd forinttal nagyobb összeget tett ki. Az önkormányzatok ezt a bevételt működtetési feladataikra fordíthatták. A tényleges igénybevételi lehetőséget a tervezés időszakában még felmérni nem lehetett, ezért mind a központilag számított, mind az önkormányzatok által eredetileg megtervezett (1,6 milliárd forint) összegnek a többszöröse ez a bevétel;

Az államháztartáson kívülről származó pénzeszközök, valamint a visszatérítések kereken 16 milliárd forintot tettek ki. Az önkormányzatok az évközi gazdasági aktivitásuktól, pályázataik eredményességétől stb. függően jutottak támogatásokhoz működtetési feladataikhoz. Emellett az általános forgalmi adó visszatérítésekből származó összegek jelennek meg e bevételen belül. (E forrás több mint 60 %-a ÁFA és egyéb visszatérítésből származott 1993-ban.)

A helyi önkormányzatok az év során 25,3 milliárd forint hitelt vettek igénybe. Ez 4,3 milliárd forinttal nagyobb az önkormányzatok költségvetéseiben tervezett összegnél és 17,8 milliárd forinttal nagyobb az előző évi hitel igénybevételnél. A tárgyévi bevételek között a hitel részaránya az előző évi 1,5 %-ról 1993-ban 4,1 %-ra emelkedett.

4.6.2.3. A kiadások alakulása

Az önkormányzati bevételek növekedésével arányosan nőttek a kiadások is. Az önkormányzatok 1993. évi összes kiadása 622,4 milliárd forint volt. (A teljesítés az önkormányzatok eredeti előirányzatát 19,2%-kal, 1992. évi teljesítését pedig 23,2%-kal haladta meg.)

A tárgyévi összes kiadáson belül a folyó működési kiadások 71,6 %-ot, a felhalmozási és tőkejellegű kiadások 17,9%-ot, a lakossági pénzbeli juttatások, vállalkozások támogatása és egyéb elszámolások 7,0 %-ot, az éven belüli értékpapírok vásárlása, hitelek visszafizetése 3,5%-ot képviselnek. A folyó működési kiadások (445,7 milliárd forint) prioritása egyértelműen érvényesült, amelyet a 70%-on felüli részarány is alátámaszt.

A legjelentősebb tételek a bér- és bérjellegű kiadások (181,8 milliárd forint), a társadalombiztosítási járulék (74,8 milliárd forint). Ezek együtt a tárgyévi összes kiadások 41,2 %-át teszik ki. Készletek beszerzésére és szolgáltatások vásárlására 143,7 milliárd forintot fordítottak az önkormányzatok. A vásárolt termékeket és a szolgáltatásokat terhelő általános forgalmi adó szintén jelentős, eléri a 36 milliárd forintot. Ezen összeg a számviteli előírások szerint tartalmazza a felhalmozásokkal (beruházásokkal) kapcsolatosan felmerült, előzetesen felszámított, mintegy 20 milliárd forint általános forgalmi adót is.

A működési kiadások az előző évhez képest 80,8 milliárd forinttal, míg a kamatfizetési kötelezettségek 0,6 milliárd forinttal emelkedtek. A bérek, bérjellegű kiadások és ezzel kapcsolatos társadalombiztosítási járulék összege az előző évhez viszonyítva jelentős mértékben 24,7%-kal (50,8 milliárd forinttal) emelkedett. Aáműködési kiadások emelkedésére hatással volt a készletek és szolgáltatások áremelkedése és a kétkulcsos általános forgalmi adórendszer bevezetése is.

Az önkormányzatok a fokozódó működési kiadási terheik mellett igyekeztek biztosítani a lakosság ellátását, a beruházások folytatását, illetve új beruházásokat is indítottak.

A felhalmozási és tőkejellegű kiadásokra 111,5 milliárd forintot fordítottak az önkormányzatok, amely 15 %-kal (14,6 milliárd forinttal) haladja meg az előző évi teljesítményt. Ez arányaiban azt jelenti, hogy az önkormányzatok költségvetési bevételeik minden hatodik forintját felhalmozásra (beruházásra) fordították.

Közvetlen beruházási céljaikra 77,5 milliárd forint szolgált. A beruházási kiadások növekedése szinte valamennyi infrastrukturális részterületen elkerülhetetlen volt. Aáráfordítási lehetőségeket a fejlesztések meghatározott körében segítette, hogy az Országgyűlés a címzett- és céltámogatások keretében 1993-ban 28,7 milliárd forintot - az 1992. évinél 7,6%-kal többet - hagyott jóvá. A központi címzett- és céltámogatást az önkormányzatok saját forrásaikból kiegészítették. (Ezt megalapozták az önkormányzatok felhalmozási és tőkejellegű bevételei, amelyek az előző évhez képest 20,5 milliárd forinttal, mintegy 72 %-kal emelkedtek.)

Az 1993. évi folyamatban lévő és újonnan indított céltámogatások 946 vízgazdálkodási fejlesztés (620 vízellátási, 326 szennyvíz-elhelyezési), 676 egészségügyi és szociális beruházás (35 kórház-rekonstrukció, 63 szociális otthonban férőhely létesítése, illetve bővítése, továbbá 578 esetben egészségügyi gép-műszer beszerzés) megvalósítását, 451 esetben oktatási, kulturális létesítmények (tantermek, tornatermek, kollégiumi férőhelyek), 8 helyen pedig szilárdhulladék-lerakótelep megépítését segítették elő.

Az 1991. és 1992. évi címzett- és céltámogatás-maradvány igénybevétele 14 címzett támogatással és 870 céltámogatással megvalósuló beruházáshoz kapcsolódott.

A céltámogatásokkal megvalósuló fejlesztésekre a kiutalt támogatás 62,3%-át vízgazdálkodási 21,3%-át az oktatási és kulturális, 16,3%-át egészségügyi és szociális területen, 0,1%-át pedig szilárdhulladék-lerakótelep kialakítására használták fel.

A céltámogatási rendszer 1993-ban eredményesen segítette elő és orientálta az önkormányzati fejlesztéseket, a saját erőforrások összekapcsolásával. Az önkormányzatok által benyújtott pályázatok nagy száma visszaigazolta az Országgyűlés által jóváhagyott célok szerinti fejlesztési igényeket. A címzett és céltámogatások körében új finanszírozási rend lépett életbe, amely az önkormányzatok ténylegesen felmerült, számlával igazolt támogatására szorítkozott.

4.6.2.4. A pénzmaradványok alakulása

Az önkormányzatok gazdálkodásának pénzügyi stabilitását az jellemezte, hogy a szabad bankválasztás folytán 12 számlavezető pénzintézetnél vezetett számlák pénzállománya 1993-ban februártól-novemberig mondhatni kiegyensúlyozottan, 73 és 80 milliárd forint között alakult (januárban 68,3 milliárd forint volt a számlapénz-állomány). Ez az önkormányzatok havi átlagos kiadásainak 1,3-1,4 szerese volt.

Az önkormányzatok számlapénz állománya év végén volt a legkisebb - 1993. decemberében - 48,9 milliárd forint összeggel.

A fenti számlákon belül az elszámolási számlákon a havi átlagos pénzösszeg (január-november 40-47 milliárd forint között alakult) mintegy 55 %-ot tett ki.

Az önkormányzatok hitelszámláinak állománya 1993. januártól egészen júliusig mondhatni azonos mértékben 13 milliárd forint körül alakult. Augusztustól viszont a hitelek állománya fokozatosan növekedett és év végére elérte a 21 milliárd forintot. Az emelkedést alapvetően az önkormányzati beruházások, fejlesztések II. félévtől belépő fokozott pénzügyi teljesítései indokolták.

Az önkormányzatok pénzintézeti számláin lévő pénzeszközök 1993. évben a folyamatos működést és pénzügyi likviditást biztosították.

4.6.2.5. Értékpapír-műveletek, betétek

Az önkormányzatok éven belüli betétként a havi átlagos pénzkészletük mintegy 30á%-át helyezték el (január és november között és 18-24 milliárd forint között változva). A tartós betétek állománya 1993. évben folyamatosan havonta 4-5 milliárd forint között mozgott. (A számlapénz állománynak 5-7%-át érte el.)

Az egy évnél hosszabb lejáratú értékpapírok mennyisége 7 milliárd forint volt, a vagyonnak nem jelentős hányada. Figyelemre méltó azonban, hogy egy év alatt nagyságrendje majdnem duplájára nőtt.

Az éven belüli rövidlejáratú értékpapírok vásárlásából, illetve visszavásárlásából származó bevételek és kiadások sajátos halmozódást takarnak a helyi önkormányzatok mérlegrendszerében a vonatkozó értékpapírok forgási sebességének függvényében.

4.6.2.6. A vagyon alakulása

Az önkormányzatok vagyona 1993. év végén 937 milliárd forint volt, az előző évinél 33,6%-kal, azaz 236 milliárd forinttal több. Összetételét és változását a következő táblázat érzékelteti.

Az önkormányzatok mérlegadatai szerint elsősorban a befektetett eszközök mennyiségének, értékének növekedése eredményezte a vagyongyarapodást. A befektetett eszközök értéke 1993. év végén 825 milliárd forintot tett ki, az előző évhez képest 226 milliárd forinttal, azaz 37,7%-kal növekedett. A befektetett eszközök az önkormányzati vagyon több mint 88 %-át adják.

A befektetett eszközökön belül mértékében legdinamikusabban az immateriális javak, értékben pedig az ingatlanok és a befektetett pénzügyi eszközök növekedése volt a meghatározó.

Az immateriális javak az 1993. év végi vagyon 0,1%-át teszik ki, összegük összesen 951 millió forint volt. Ezen belül a vagyonértékű jogok - bérletek, haszonélvezet, földhasználat stb. - értéke 267 millió forint, a szellemi termékek értéke 574 millió forint.

A tárgyi eszközök év végi nettó értéke 476 milliárd forint, amely az összvagyonnak több mint a fele. A tárgyi eszközökön belül az ingatlanok csoportja képezi a döntő hányadot. Az ingatlanok nettó értéke a tárgyidőszak végén 351 milliárd forint volt, az előző évinél 60 milliárd forinttal, 20,5%-kal több. Az ingatlanvagyon növekedése az 1993. évben még folyamatban lévő állami tulajdonú ingatlanok vagyonátadásából, származik és a beruházások, felújítások dinamikus növekedésének eredménye.

A befektetett pénzügyi eszközök összege 288 milliárd forintot képviselt 1993. év végén. Ez a vagyonkör egy év alatt 80 milliárd forinttal, azaz 38,6%-kal növekedett. A befektetett pénzügyi eszközök az önkormányzatok vagyonának 30,8%-át képviselik.

A befektetett pénzügyi eszközök 94%-a részesedésekből áll. Az önkormányzatok gazdasági társaságokban lévő tulajdoni részesedése a beszámolási időszak végén 272 milliárd forint volt, az előző évinél 73 milliárd forinttal (37%) több.

Új tételként jelennek meg az önkormányzatok vagyonmérlegében az üzemeltetésre, kezelésre átadott eszközök. Ezeknek a tárgyi eszközöknek az üzemeltetését, működtetését, kezelését az önkormányzatok gazdálkodó szervezetekre bízták. Aámérlegadatokból az állapítható meg, hogy az önkormányzatok közel 61 milliárd forint értékű vagyon működtetését bíztak gazdálkodó szervezetekre (pl: önkormányzati vállalatokra).

Az önkormányzatok forgóeszközeinek értéke 1993. év végén 110 milliárd forint volt. Az elmúlt egy év alatt e vagyon csak kismértékben (10 %-kal) növekedett.

E vagyoni kör mintegy fele pénzeszköz. Bankszámlákon, pénztárakban és betétkönyvekben a beszámolási időszak végén 55 milliárd forintot tartottak az önkormányzatok.

A forgóeszközökön belül kis részarányt képviselnek az adósok tartozásai és a kárpótlási jegyek. Odafigyelésre azonban azért tarthatnak számot, mert ugrásszerűen nőtt állományuk.

Az önkormányzatoknál 1992. év végén még 5 milliárd forint volt az adósok tartozásának az összege, 1993. év végére viszont már 17 milliárd forintra, azaz több mint háromszorosára nőtt az állomány. A kivetett, de be nem folyt adók összegének növekedését okozhatja egyrészről a laza adófegyelem, másrészről az adósok kedvezőtlen anyagi helyzete.

A kárpótlási jegyek értéke az 1992. év végi 31 millió forintról egy év alatt 345 millió forintra emelkedett. A mintegy tizenegyszeres növekedés elsősorban a lakás-elidegenítésekből származik. (1993-ban az önkormányzatok 58 ezer lakást adtak el, ebből a fővárosban 40 ezret.)

Az önkormányzatok vagyonának az előzőekben részletezett összetételét és alakulását a következő diagram szemlélteti:

Az önkormányzatok vagyona

Az önkormányzatok 1993. évi vagyonának forrása 827 milliárd forint saját tőke (88,2%), további 48 milliárd forint tartalék (5,2%) és 62 milliárd forint egyéb kötelezettség (6,6%). A kötelezettségekből 17 milliárd forint a hosszúlejáratú fejlesztési hitelek, 6 milliárd forint pedig a rövidlejáratú működési célú hitelek összege.

4.6.2.7. Létszám és személyi kifizetések

A helyi önkormányzatok 1993. év folyamán 45.683 fő köztisztviselőt, 491.471 fő közalkalmazottat és 9.605 fő egyéb dolgozót foglalkoztattak. A köztisztviselők átlagbére megközelítette a 28.000 ezer forintot, ettől 6.000 forinttal maradt el a közalkalmazotti átlagbér. A teljes munkaidőben foglalkoztatottaknak kifizetett 146 milliárd forinton felül 20 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett bér és 15,5 milliárd forintra rúgott a bérjellegű személyi kifizetések összege. A társadalombiztosítási járulékkal együtt számítva a tárgyévi kiadásokból 41 %-ot képviselnek a személyi jellegű kifizetések.

A fentieket bemutató részletező adatok az általános indokolás mellékletét képező önkormányzati mérleg (A helyi önkormányzatok költségvetésének végrehajtása), illetve "A helyi önkormányzati költségvetési szervek teljes munkaidőben foglalkoztatott dolgozóinak bér- és létszámadatai (országos összesítő)" című táblákban találhatók. Az utóbbi táblából a foglalkoztatotti összetételt tükröző adatokat a következő grafikus ábrázolás is szemlélteti.

4.7. A Kincstári Vagyonkezelő Szervezet 1993. évi tevékenysége

A Kincstári Vagyonkezelő Szervezet a gazdasági hasznosításra kijelölt ingatlanokként a volt szovjet, a volt munkásőr illetve a bős-nagymarosi beruházások ingatlanjainak értékesítését végezte el 1993-ban.

A privatizációs tevékenységet a következő néhány jellemző lassította:

 az ingatlanpiac nyomott helyzete (1993-ban az ingatlanpiacot túlkínálat jellemezte),

 a vállalkozók számára kevéssé vonzó kínálat (a Kincstári Vagyonkezelő Szervezet által privatizálandó állami vagyon állapota és egyéb adottságai elmaradtak az Állami Vagyonügynökség és az Állami Vagyonkezelő Rt kínálatától),

 szerződéskötési jogosultság átmeneti felfüggesztése - (az értékesítési akciók a feltárt visszásságok miatt hetekig szüneteltek).

A pályázatok elbírálásával és a szerződések megkötésével kapcsolatban a következők állapíthatók meg:

 a könyv szerinti és a vagyonértékelés szerinti érték között jelentős különbségek vannak,

 annak ellenére, hogy a vagyonértékeléseket a piac visszaigazolta a fizetőképes kereslet árajánlata 30-50 %-kal elmaradt az értékbecsléstől (ez a jelenlegi magyar privatizációs gyakorlatban általánosnak mondható),

 a vevők - érthető okokból - főleg kárpótlási jeggyel és E-hitellel szándékoznak fizetni,

 túlnyomórészt magyar befektetők vásárolnának, a külföldi tőke érdeklődése minimális volt (még a reprezentatív budapesti ingatlanok iránt is),

 a nagy területű ingatlanok részekben történő megvásárlására van igény (sok a vidéki kisvállalkozó, akik induló vállalkozásuk telephelyén vásárolnák meg az ingatlant),

 a pályázatok száma ingatlanoktól függően erősen szóródnak, (egy-egy ingatlanra átlagosan egy-két pályázat érkezett).

1993-ban a Kincstári Vagyonkezelő Szervezet által teljesített privatizációból 1,4 milliárd forint bevételt realizált a központi költségvetés, míg az önkormányzatoknak átadott bevétel 280 millió forint volt.

5. Elkülönített állami pénzalapok

Az elkülönített állami pénzalapok szabályozásában 1993. fordulópontot jelentett. 1993. április elsejétől csak törvényi szinten szabályozott elkülönített állami pénzalapok működhettek. Ez gyakorlatilag azt jelentette, hogy a korábban alsóbb szintű jogszabályok alapján működő ú.n. tárca kutatási alapok 1992. végével működésüket beszüntették. A pénzügyi teljesítés néhány alap, s néhány magánjogi szerződés esetében (FM Tárca Kutatási Alap, MKM Kutatási Alap, Akadémiai Kutatási Alap) 1993-ra húzódott át.

1993-ban 29 törvényi szinten szabályozott elkülönített állami pénzalap volt.

A számviteli törvény az elkülönített állami pénzalapok gazdálkodási, elszámolási rendszerét módosította. Az Állami Számvevőszék és a Központi Számvevőségi Hivatal ellenőrzései egyértelműen rámutattak arra a sajnálatos tényre, hogy az alapok nyilvántartásai nem felelnek meg a számviteli törvény, a kettős könyvvitel szabályainak, több alap nem az előírásoknak megfelelően gazdálkodik. E visszásságok feloldása érdekében a számviteli és az államháztartási törvények végrehajtási rendeleteiben a Kormány az alapokra vonatkozó szabályokat szigorította. Megállapította, hogy a felelőtlen gazdálkodást folytató alapok kezelőit rendkívül szigorú szankciókkal kell sújtani. A számviteli szabályok szerint az 1992. évi záró pénzkészletnek az 1993. évi nyitó állománnyal egyeznie kell. A szabályozásban, a nyilvántartási rendben bekövetkezett szigorítások eredményeként az alapok nyitó pénzkészletei (a nyitó állományok ) növekedtek.

Az 1993. évi LXXII. törvény az elkülönített állami pénzalapok költségvetési támogatását mintegy 77 milliárd forintban, s a privatizációs bevételekből való részesedést 26 milliárd forintban határozta meg. A teljesítés ettől eltérő, a költségvetési támogatás megközelítette a 76 milliárd forintot, s az alapok a privatizációs bevételekből 7,2 milliárd forinttal részesedtek.

Az alapok törvényi felhatalmazást kaptak arra, hogy a gazdaság szűkebb, vagy tágabb szegmenséből jövedelmet vonjanak el. A bevételek "gyűjtése" változatos formákat öltött. Az adójellegű bevételektől kezdve, (pl: Szolidaritási Alap, Útalap) a bírságoláson át (pl: Környezetvédelmi Alap) a díjfizetésig (pl: Kereskedelemfejlesztési Alap) a bevételi struktúra igen szerteágazó volt. E bevételeket költségvetési támogatás, privatizációs bevételek és egyes esetekben (pl: az Útalap esetében) belföldi és nemzetközi hitelfelvételek is kiegészítették.

Alaponként vizsgálva a költségvetési támogatás általában az előirányzattal megegyezett. Kivételt a Szolidaritási-, a Gépjármű Felelősségbiztosítási és Kárrendezési-, a Mezőgazdaság Fejlesztési-, a Területfejlesztési-, a Foglalkoztatási és a Kisvállalkozói Garancia Alap képezett.

A Költségvetési Törvény a Szolidaritási Alap költségvetési támogatását összességében 52 milliárd forintban irányozta elő. Ebből a költségvetési szervek helyett fizetett munkáltatói járulék összege 17,6 milliárd forint volt, s az alap gazdálkodásának stabilitása érdekében a bevételi hiányt pótló támogatás 34,4 milliárd forintot ért el. Ezzel szemben a tényleges kiadás összesen 31,6 milliárd forint volt, amelyből - a központi bérpolitikai intézkedések hatását is figyelembe véve - a költségvetési szervek helyett fizetett munkáltatói járulék összege 17,9 milliárd forint volt. A költségvetési támogatás az eredetileg előirányzott 34,4 milliárd forinttal szemben 13,7 milliárd forintot ért el. E 20,7 milliárd forintos csökkenést a munkanélküliek számának kedvező irányú változása határozta meg. Az 1993. évi munkaerő-piaci folyamatok alakulása az előrejelzéseknél kedvezőbb lett, a munkanélküliek száma a februári 705 ezer fős maximumról mérsékelt ütemben, de tartósan csökkent. A december végi adatok szerint a munkanélküliek száma 632 ezer fő volt. Még jelentősebb mértékű a munkanélküli ellátásban részesülők számának csökkenése. A januári 499,6 ezer fővel szemben december végén 326,6 ezer fő részesült munkanélküli járadékban, illetőleg pályakezdők munkanélküli segélyében.

A Gépjárműbiztosítási és Kárrendezési Alap működését szabályozó törvény 1993 I. negyedévében alkotta meg az Országgyűlés. Az Alap kiadásainak pénzügyi fedezetét a törvény létrejötte előtt is biztosítani kellett. Ezért az egy milliárd forintot kitevő költségvetési támogatásából 250 millió forint a termelési árkiegészítés és dotáció soron jelent meg.

Az 1992. évi LXXX. törvény 6. §-ának (5) bekezdése rendelkezése szerint ..."Amennyiben a privatizációs bevételek év közbeni alakulása nem biztosítja az alapok kiadási szükségleteihez igazodó forrást, akkor az állami forgóalap terhére átmenetileg az alapok támogatása megelőlegezhető. " Az 1993. évi privatizációs folyamatok a költségvetési törvényben rögzített bevétel-átadásokat nem tették lehetővé. Az egyes elkülönített állami pénzalapok gazdálkodásának folyamatossága, stabilitása érdekében az elmaradt privatizációs bevételek a központi költségvetést 19,5 milliárd forinttal terhelték meg. Ennek keretében a Foglalkoztatási Alap 10,1 milliárd forint, a Területfejlesztési Alap 4,7 milliárd forint, a a Mezőgazdasági Fejlesztési Alap 2,7 milliárd forint, a Kisvállalkozói Garancia Alap 2 milliárd forint költségvetési támogatási többletben részesült.

Az évek során az összegyűjtött források felhasználása is változott. Teret kapott az egyszerű szétosztással, támogatással szemben a pályázati rendszer, az ingyenes juttatással szemben a kamatmentes, vagy kedvezményes kamatozású kölcsön. Az államháztartás keretein belül működő alapok közös jellemzője az állami feladatok ellátásában való segítségnyújtás. Szűken a gazdaság területén maradva azt mondhatjuk, hogy a korábbiaktól eltérően nem egy-egy szakterületre, szakmára, hanem a gazdaság globális problémáinak kezelésére jöttek létre alapok, a foglalkoztatási gondokra, rehabilitációra, a területi egyenlőtlenségek kezelésére, s nem utolsó sorban a tulajdonformák változásával egyre növekvő vállalkozói réteg segítésére. Az alapok egy része ma is a termelőszférán kívüli területeket segíti.

1993-ban az elkülönített állami pénzalapok 232,9 milliárd forintot megközelítő kiadásából a lakosság 35,8%-kal részesedett. A lakossági támogatás döntő hányada (97,7 %-a) a munkanélküliek ellátásával függött össze. Az elkülönített állami pénzalapok szabad pénzeszközeiket értékpapírokba fektethetik. E lehetőséggel élve értékpapír-vásárlására 47,8 milliárd forintot fordítottak. Ennek 73 %-a - az 1996. évi EXPO előkészületeinek időbeli ütemezésével, s a műszaki teljesítéssel, valamint a korábbi értékapapír vásárlásokból származó bevételek ismételt lekötésével összefüggően - a Világkiállítási Alapnál jelentkezett.

A fejlesztések elősegítése érdekében az elkülönített állami pénzalapok összességében 30,6 milliárd forintot fordítottak tőke kiadásokra. E kiadások a vállalkozók, a lakosság, a költségvetési szervezetek és az önkormányzatok beruházásainak megvalósulását segítették elő. Végső soron valamennyi terület a vállalkozói szféra jövedelmét növelte, a gazdasági fellendülést segítette. Emellett a vállalkozások tevékenységük elősegítéséhez folyó támogatásokat is igénybe vehettek

Az alapkezelők, a költségvetési intézmények finanszírozására, működésére fordított kiadások elérték a 11,4 milliárd forintot.

1993. végén az elkülönített állami pénzalapok szabad pénzeszközeinek állománya (záró állomány) 41,7 milliárd forint volt, ami az év eleji 27,2 milliárd forintos nyitó állománynál 14,5 milliárd forinttal magasabb.

6. Adósságszolgálat

6.1. Az adósságszolgálati, kamattérítési kiadások és bevételek

Az belföldi államadóssággal kapcsolatos bevételek és kiadások egyenlege 126,4 milliárd forintos kiadási többletet mutatott 1993-ban, ami közel 6 milliárd forinttal jobb, mint a pótköltségvetési előirányzat.

E kedvezőbb nettó pozíció annak ellenére alakult ki, hogy az adósságszolgálati bevételek 58,4 milliárd forintos összege 3 milliárd forinttal elmaradt az előirányzattól. Az összességében bekövetkezett elmaradás ugyanakkor jelentős előirányzat túllépések és elmaradások eredőjeként jött létre:

 a törlesztés jellegű bevételek (államkölcsön törlesztése, állami alapjuttatás járadéka és jamburgi gázszállítás árbevétele) együttesen közel 1,9 milliárd forinttal meghaladták az előirányzatot;

 a kamatbevételek mintegy 1,5 milliárd forinttal kisebbek voltak;

 a kamatadóból származó befizetések viszont 5,8 milliárd forinttal nagyobbak voltak az előirányzatnál;

 a legnagyobb elmaradás, 10,7 milliárd forint az állami vagyonnal és a privatizációval kapcsolatos bevételeknél volt;

 az egyéb, előirányzatban nem szerepelt jogcímeken 1,4 milliárd forintos bevétel folyt be.

Az év folyamán 2,8 milliárd forint állami kölcsön törlesztés és 9,7 milliárd forint járadék folyt be a költségvetésbe. Ez utóbbi tételnél az 1,1 milliárd forintos túlteljesítés elsősorban abból származott, hogy közel 1 milliárd forint az előző évről késve érkezett meg, és így már csak 1993-ban lehetett elszámolni.

A jamburgi gázszállításból 12,6 milliárd forint árbevétel származott. Ez 700 millió forinttal haladja meg a pótköltségvetési előirányzatot.

Az állami kölcsön után fizetett kamatokból 1,4 milliárd forint bevétel származott, ami 0,3 milliárd forinttal elmarad az előirányzattól. Az elmaradás döntő részben abból származott, hogy a DUNAFERR - rajta kívül álló ok miatt - nem tudta teljesíteni a 280 millió forintos kamatfizetési kötelezettséget.

Az állami forgóalap betéti kamataként 3,5 milliárd forintot fizetett be a Magyar Nemzeti Bank a költségvetésbe. Ez 1,1 milliárd forinttal elmarad az előirányzattól, ami a forgóalap éven belüli állományának viszonylag alacsony volta miatt következett be. Az alacsonyabb forgóalap szint ugyanakkor megtakarítást eredményezett a kiadási oldalon, mivel kevesebb értékpapír kibocsátását is jelentette.

A belföldi államadósság bevételei között szereplő kamatadó 1993. évi előirányzata a megtakarítások növekedési ütemének csökkenésével, valamint a kamatmértékek jelentős mérséklődésével számolt. Ezek eredményeként a kamatadó eredeti összege 10,0 milliárd forint volt, amely a pótköltségvetésben 18,8 milliárd forintban került meghatározásra. A tényleges teljesítés még ezt az összeget is meghaladta 30,8%-kal, azaz 24,5 milliárd forint bevétel realizálódott ezen a címen.

A jelentős túlteljesítésnek az magyarázata, hogy a várakozásokat meghaladóan növekedtek a forrásadó-köteles jövedelmek, azon belül is - a csökkenő betéti kamatlábak ellenére - főleg a lakossági megtakarítások. A Magyar Nemzeti Bank jelentése alapján a bruttó lakossági megtakarítások állománya 1993. január 1-én 1.171,2 milliárd forint volt, a december 31-i állomány pedig az előzetes adatok szerint 1.395,8 milliárd forint, a megtakarítás növekedése tehát éves szinten 224,6 milliárd forint. Az előirányzattól való eltérésnek a tervezési bizonytalanságokon túl az is az oka, hogy sem a megtakarítások üteme, sem a kamatok mértéke nem csökkent a feltételezett módon.

Az Állami Vagyonügynökség az általa kezelt vagyon hozadékaként és bérleti díjaként 2,4 milliárd forintot utalt át a költségvetés számára, ami a költségvetési törvény 6 §.-ának (1) bekezdésében szereplő befizetési kötelezettség alapján az állami vagyonnal kapcsolatos bevételt jelentette.

Az Állami Vagyonkezelő Rt számára a pótköltségvetési törvénnyel módosított költségvetési törvény 6. § (2) bekezdésben szereplő befizetési kötelezettség nem teljesült. Az Állami Vagyonkezelő Rt-hoz tartozó, részben vagy teljesen tartós állami tulajdonban maradó gazdálkodó szervezetek 1992. évi adózás utáni nyereségéből előírt 5 milliárd forint, és az állami vagyon privatizációjából származó bevételből 3 milliárd forint nem folyt be a költségvetésbe. Szabó Iván pénzügyminiszter 1993. december 9-én levélben kérte Szabó Tamás privatizációs minisztert, hogy tegye meg a szükséges intézkedéseket. Ennek ellenére a befizetésre 1993-ban nem került sor.

Államadóssággal kapcsolatos kiadásokra 184,7 milliárd forintot fordított a költségvetés. Ez 18,9 milliárd forintos elmaradást jelent a pótköltségvetésben szereplő előirányzathoz képest. A legjelentősebb elmaradás a kamatkiadásokban következett be.

Ezen belül az államkötvények kamataira és jutalékaira az 45 milliárdos irányzattal szemben 33,4 milliárd forintot fizetett ki a költségvetés. E közel 12 milliárd forintos elmaradás alapvetően abból fakadt, hogy a kötvénykibocsátások mennyisége jóval kisebb volt az előirányzatban figyelembe vettnél.

A kötvényekre fordított kamatkiadásokkal szemben jelentős, 12,4 milliárd forintos előirányzat túllépés volt az MNB-től felvett hitelek kamatkiadásainál. E kamatkiadások együttes összege 73,8 milliárd forint volt 1993-ban. Ez amiatt következett be, hogy az előirányzat még csökkenő alapkamattal számolt, a kezdeti csökkentések után (előbb 20 %, majd 19 %) szeptemberben az MNB ismét 22 %-ra emelte a jegybanki alapkamatot.

A Lakásfedezeti államkötvény kamata esetében az 1993. évi előirányzat 5,0 milliárd forint volt, a teljesítés 4.998,5 millió forint lett. A lakásfedezeti államkötvény kamatát mindig az esedékesség évét követő február 15-ig kell megfizetni. A kötvény állománya 1993-ban mintegy 19 milliárd forint volt, s alig csökkent. Tervezéskor 26,8 %-os átlagkamatokat feltételeztünk, ami ténylegesen 26,3 % lett, így lényegében az előirányzatban szereplő összeg teljesült.

1993-ban a Kincstári államkötvény átlagos állománya 81,9 milliárd forint volt, az átlagos kamatlábat pedig tervezéskor 20,8 %-nak feltételeztük. Ezzel szemben a tényleges kamat 14,4 % lett, így az esedékes, tényleges kamatfizetések összege az előirányzat szerinti 18.000,0 millió forinttal szemben 11.795,1 millió forintra teljesült.

Szintén előirányzat túllépés következett be a kincstárjegyek kamatai és forgalmi jutalékainál, de a túllépés itt viszonylag kismértékű, 1,8 milliárd forint volt. Összességében 31,8 milliárd forintot fordított e célra a költségvetés. Az előirányzat túllépés oka egyértelműen az volt, hogy az év második felében alapvetően a kincstárjegyek állományának növekedése finanszírozta a költségvetés hiányát, s emiatt az állomány jelentősen meghaladta az előirányzatban számítottat.

Az adósságtörlesztési kiadások lényegében megegyeztek az előirányzattal (23,3 milliárd forint). A kivétel ez alól lényegében egyedül a Lakásfedezeti államkötvény törlesztése volt, ahol az 1993. évi előirányzat 1,0 milliárd forint volt, a teljesítés 16,5 millió forint lett. A kötvény normál tőketörlesztése csak 1995-ben kezdődik. A kötvényt kibocsátó 1989. évi XVIII. törvény azonban úgy rendelkezett, hogy ha a kötvénytulajdonos bank hitelezési veszteséget szenved, akkor annak bizonyos mértékéig kötelezően - rendkívüli törlesztésként - kötvényt kell visszavásárolnia a költségvetésnek.

1993-ban összesen tehát 16,5 millió Ft hitelezési veszteségnek megfelelő kötvényt váltottak vissza.

A Kincstári államkötvény törlesztésénél az 1993. évi előirányzat 3,5 milliárd forint volt, a teljesítés 3,8 milliárd forint lett. Az 1991. évi XCI. törvény 86. §-a és módosításának felhatalmazása alapján kibocsátott 25 éves lejáratú kincstári államkötvény 1993-ban esedékes tőketörlesztése némileg meghaladta az előirányzatot. Az eltérés abból adódott, hogy az előirányzat készítésének idején még nem történt meg az elengedett hitelállomány teljes számbavétele az OTP-nél. Ennek megtörténte után a már átadott kötvényállomány, valamint az OTP által összesített elengedett hitelállomány közötti különbség elrendezése adja a 314,8 millió forintos különbözetet.

A kereskedelmi bankok által nyújtott lakásépítési forgóeszköz hitelek kamattámogatásának összege az előirányzott 1,5 milliárddal szemben 2,1 milliárd forint volt. Ez annak eredménye, hogy a megkezdődött vállalkozási lakásépítések száma meghaladta a várt mennyiséget.

A kedvezményes, törvényi kamatozású lakáshitelek kamat-kiegészítésének tervezése idején még nem állt rendelkezésre az OTP-nél a régi lakáshitel-állományok összesítése, ezért az előirányzat megállapítása becslés alapján történt. A tervben 4,7 milliárd forint szerepelt, míg a teljesítés 3,1 milliárd forint lett.

6.2. Az államháztartás adósságának alakulása

A központi költségvetés hiányát a költségvetési adósság gyorsuló ütemű bővülése kísérte. Döntő változás volt ugyanakkor, hogy a hiányt 1992-től kezdve kizárólag piaci módszerekkel finanszírozta a Pénzügyminisztérium. Ennek hatására nagymértékben átalakult a költségvetési adósság szerkezete. Míg korábban döntően jegybanki hitel fedezte a költségvetési hiányt, addig 1992-1993-ban értékpapír kibocsátás. Emiatt a költségvetés Magyar Nemzeti Bankkal szembeni kamatozó hiteltartozása abszolút összegben is csökkent, de 294 milliárd forinttal nőtt az u.n. nem kamatozó állomány.

A központi költségvetés bruttó tartozása - a forint leértékeléséből származó kamatmentes, lejárat nélküli adósságállomány nélkül - összesen 480,3 milliárd forinttal növekedett 1993-ban. Ezen belül a Magyar Nemzeti Bankkal szembeni hiteltartozás 35,8 milliárd forinttal csökkent, amiből 13,6 milliárd forintot a költségvetés törlesztett, 22,2 milliárdot pedig a privatizációs bevételekből fordítottak erre a célra.

A költségvetési adósság éves változása 1991-1993-ban

 (folyó áron, milliárd forintban)

 

 1991

 1992

 1993

 1.  Hitel

 60,8 

 - 21,6

 - 35,8

   ebből:  1.1. hiányt finanszírozó

 49,7

 - 2,9

 - 16,7

    1.2. egyéb

 11,1

 - 18,7

 - 19,1

 2.  kötvény

 15,1

 253,1

 452,7

  ebből:  2.1. hiányt finanszírozó

 13,2

 123,3

 169,9

    2.2. egyéb

 1,9

 129,8

 282,8

 3.  kincstárjegy

 49,8

 97,2

 63,4

  ebből:  3.1. kamatozó

 0,0

 34,5

 7,0

     3.2. diszkont

 0,0

 64,6

 114,5

    3.3. likviditási

 0,0

 58,1

 - 58,1

  Összesen (1+2+3)

 125,7

 328,7

 480,3

  ebből:  hiányt finanszírozó

 112,7

 217,6

 216,6

    egyéb

 13,0

 111,1

 263,7

A folyó költségvetési hiány mellett azonban különösen 1992-től kezdve a piacgazdasági átmenet költségeinek állami átvállalása is jelentősen emelte a költségvetés tartozásait. Az államkötvények állományának 452,7 milliárd forintos emelkedésében a nagyobb szerepet a nem hiányt finanszírozó értékpapírok 282,8 milliárd forintos állománynövekedése játszotta, amely a hitel-, az adós- és a bankkonszolidáció (összességében 285,5 milliárd forint), továbbá a Világkiállítási Alap (3 milliárd forint) pénzellátásának biztosítása érdekében újonnan kibocsátott kötvények, illetve a lejárt kötvények törlesztésének (-6,8 milliárd forint) különbségéből alakult ki.

A hiányt finanszírozó államkötvények állománya a 2,7 milliárd forintos lejárat és a 173,6 milliárd forintos kibocsátás különbözeteként 169,9 milliárd forinttal emelkedett. A kibocsátáson belül 100 milliárd forint még az 1992. évi hiány, a többi 73,6 milliárd pedig az 1993. évi hány finanszírozása érdekében lett kibocsátva.

Az egy évnél rövidebb lejáratú kincstárjegyek állománya összességében 63,4 milliárd forinttal bővült 1993-ban. Ezen belül az év elején lejárt likviditási kincstárjegyeket (-58,1 milliárd forint) éppen az 1992. évi hiány finanszírozására kibocsátott kötvények megfelelő része váltotta fel.

Elsősorban az elmúlt év második felében kialakult aukciós rendszer következtében nagymértékben, összesen 114,5 milliárd forinttal növekedett a diszkont kincstárjegyek állománya. A sűrűbbé vált diszkont kincstárjegy aukciók hatására kiugróan bővült a 90 napos, jelentősen a 30 és a 180 napos diszkont kincstárjegyek állománya, miközben kismértékben csökkent a 360 naposoké.

Az év végére 7 milliárd forinttal emelkedett a kamatozó kincstárjegyek állománya, ami azért volt igen örvendetes jelenség, mert döntően a lakosság közvetlen állami értékpapír-vásárlása miatt következett be. A sikerben a biztonságos befektetést nyújtó, szeptembertől bevezetett két újfajta kincstárjegy viszonylag kedvező kamatszintje, a kibocsátások rendszeressége, illetve folyamatossága, valamint a széles értékesítési hálózat játszottak szerepet.

A felsorolt, hiányt finanszírozó kibocsátások (hiányt fedező államkötvények és a kincstárjegyek) elsősorban a központi költségvetés 199,7 milliárd forintos hiányát fedezték, amelyből 23,3 milliárd forint volt a hitelek és a lejáró államkötvények törlesztése. A nettó, azaz a folyó hiány finanszírozására ílymódon 176,5 milliárd forint összegben kellett értékpapírt kibocsátani. A kibocsátások további része a társadalombiztosítási alapok forgóalap igénybevételének 10,4 milliárd forintos növekményét, valamint a forgóalap állományváltozását fedezte.

7. Nemzetközi pénzügyi kapcsolatok (beleértve a nemzetközi pénzügyi intézmények hiteleihez kapcsolódó kezességvállalást is)

A nemzetközi elszámolások fejezetnek 68,9 milliárd forint bevételi többlete volt 1993-ban, ami a volt Szovjetunió tartozásai ellenében szállított 71,5 milliárd forint értékű orosz haditechnikai eszközök elszámolásának köszönhető. A fegyverszállítmány figyelembe vétele nélkül a fejezet bevételeinek és kiadásainak egyenlege 2,6 milliárd forinttal növelte a központi költségvetés hiányát 1993-ban.

A haditechnikai eszközökön kívüli bevételek 7,4 milliárd forinttal maradtak el a tervezettől és így 14,8 milliárd forintot tettek ki. A különböző hitelműveletekhez kapcsolódó bevételek valamelyest meghaladták a (fegyverszállítmányon kívüli) teljes bevételt, mivel a technikai jellegű (függő) tételek egyenlege kismértékben negatív volt.

A Magyar Állam által a korábbi esztendőkben részben kereskedelmi, részben politikai okokból nyújtott kormányhitelek törlesztéséből és az e hitelekhez kapcsolódó kamatokból mintegy 3,5 milliárd forint folyt be. Ezen kintlévőségeink behajtása gyakran súlyos nehézségekbe ütközik, a törlesztés csak jelentős veszteségek árán válik lehetségessé.

Az Országgyűlés által az 1994. évi XIII. törvénnyel jóváhagyott elszámolási rend szerint az Orosz Köztársaság által, az 1991. végéig keletkezett szovjet tartozások egy részének törlesztése fejében teljesített haditechnikai szállítások nettó értékét a Nemzetközi elszámolások fejezet Kormányhitelek címének Korábban nyújtott hitelek alcíménél kell bevételként elszámolni. A szállítmány 1993-ban Magyarországra érkezett részének értéke 71,5 milliárd forint volt.

A Világbanktól, az EBB-től és az EBRD-től felvett és belföldre továbbkölcsönzött állami hitelek 1993-ban lehívott összege meghaladta a 9 milliárd forintot. Ez 7,7 milliárd forinttal kevesebb az előirányzottnál. Ennek oka az, hogy az ezen hitelekből finanszírozott beruházások a tervezettnél lassabban valósultak meg. Mivel ezek a hitelek a központi költségvetésben átfutó jellegű tételként jelennek meg, a kiadási oldalon, a hitelek kihelyezésénél is hasonló nagyságú csökkenést okoztak. A korábban felvett és belföldre kihelyezett hitelek után a belföldi hitelfelvevők által fizetetett törlesztés, kamat és rendelkezésretartási jutalék 2,3 milliárd forint költségvetési bevételt eredményezett. Ez is elmaradt a tervezettől, mintegy 2,7 milliárd forinttal, mivel a tervezési időszakban még a belföldi adósok nagyobb adósságszolgálati kötelezettségével számoltak.

A vegyes bevételek között a japán kormány által magyar szakemberek Japánban történő szakmai továbbképzésének fedezetéül adott segélyből 7 millió forintos igénybevétel ellensúlyozta a függő tételek bevételcsökkentő hatását.

A kiadások összességükben 17,4 milliárd forintot értek el, ami 12 milliárd forinttal kisebb a tervezettnél. Ezt részben az Oroszországgal történt megállapodás következtében lecsökkent törlesztési kötelezettség, részben a költségvetés által a Világbanktól, az EBB-től és az EBRD-től újonnan felvett és a kereskedelmi bankokon keresztül továbbkölcsönzött hitelek tervezettnél kisebb volumene eredményezte. A kiadások 90,3 %-a kapcsolódik a hitelműveletekhez.

A kormányhitel-kiadások megközelítették a 1,5 milliárd forintot és így 3,8 milliárd forinttal maradtak el az előirányzottól. Új, a magyar exportot segítő hitelt csak Egyiptomnak és Törökországnak nyújtottunk 68 millió forint értékben. A korábban felvett hitelek törlesztésénél legnagyobb részt, 1,3 millárd forinttal a volt Szovjetuniótól felvett kormányhitel törlesztése tette ki, ami az adósságok kölcsönös rendezéséről született megállapodás következtében 3,7 milliárd forinttal kisebb lett a tervezettnél.

A Világbank, az EBB és az EBRD hiteleiből több mint 9 milliárd forintot helyezett ki belföldre a költségvetés, a tervezettnél 7,7 milliárd forinttal kevesebbet. A korábban felvett hitelekből 2,6 milliárd forintot törlesztett és ugyancsak 2,6 milliárd forintot fizetett ki kamatra és rendelkezésretartási jutalékra.

A vegyes kiadások összesen 1,7 milliárd forintot tettek ki. Ezen belül az ország nemzetközi szervezetekben meglévő tagságával összefüggő tőke-hozzájárulások 503 millió forintot, az Oroszországnak adott gyógyszersegély pedig 861 millió forintot tett ki. A tagdíjaknál 316 millió forintos megtakarítás mutatkozott, míg a gyógyszersegély előre nem tervezett, előző évről áthúzódott kiadásként jelentkezett.

A nemzetközi pénzügyi intézményektől nemcsak a központi költségvetés, hanem az államháztartás más alrendszerei, valamint a MNB és gazdálkodó szervezetek is vesznek fel hiteleket. Ezek visszafizetéséért az állam garanciát vállal. A beváltott garanciák összege 1993-ban 66 millió forint volt. Ez azonban nem a nemzetközi elszámolások, hanem a belföldi államadósság fejezet kiadásai között szerepel a központi költségvetésben.

8. A költségvetés egyéb kiadásai és bevételei

8.1. Rendkívüli kiadások

A kormányzati rendkívüli kiadások 7,3 milliárd forintos eredeti előirányzatát az Országgyűlés a pótköltségvetési törvényben az Esztergomi Papi Szeminárium helyreállítása céljából 394 millió forinttal növelte, ennek rendelkezésre bocsátása teljes összegben megtörtént, s a Szegeden és környékén bekövetkezett károk enyhítésére 400 millió forintot állapított meg. Az így kialakult 8, 1 milliárd forintos keretből ez utóbbit a Kormány a szakmai és pénzügyi lebonyolítást végző Földművelésügyi Minisztériumhoz csoportosította át.

Az 1992. évi XXXII. törvény, illetve a 111/1992. (VII.1.) Kormányrendelet szabályozza az életüktől és szabadságuktól politikai okból jogtalanul megfosztottak kárpótlását. Ezek szerint kárpótlás illeti meg azokat a személyeket, illetőleg hozzátartozóikat, akiket 1939. március 11. és 1989. október 23. között életüktől, vagy szabadságuktól politikai okból megfosztottak. A megállapított kárpótlás az életüktől megfosztottak esetén egyösszegű, szabadság elvonás esetében pedig havi életjáradék, vagy kárpótlási jegy formájában illeti meg a jogosultat. A havi életjáradék folyósítása az Országos Kárpótlási és Kárrendezési Hivatallal kötött külön megállapodás szerint a nyugdíjfolyósító szervek feladata. Tájékoztatásuk szerint az 1992-ben átutalt 5,3 milliárd forint és az 1993-ban átutalt 3,9 milliárd forint rendelkezésre álló forrásból 1993. év folyamán összesen 2.215 millió forintot fizettek ki a jogosultaknak.

A szovjet csapatok okozta környezeti károk elhárítására - 1991-ben született Kormányhatározat alapján - I. ütemként előzetesen 930 millió forintot biztosított a költségvetés. 1992-ben műszaki teljesítés hiányában 260 millió forint kifizetésére nem került sor. 1993-ban objektív okok és a feladat speciális jellege miatt 238,5 millió forint értékű műszaki teljesítés volt elérhető. Ehhez nyújtott - az előirányzatnak megfelelően - a központi költségvetés a rendkívüli kiadások terhére közvetlenül 100 millió forint támogatást.

Az egyházi ingatlanok visszaadására előirányzott 3 milliárd forintot a Pénzügyminisztérium a Miniszterelnöki Hivatal letéti számlájára utalta át, ahonnan a Kormány által meghatározott ingatlanokkal összefüggő kárpótlás 1993. évi pénzügyi lebonyolítása megtörtént.

A büntetőeljárásról szóló törvény alapján megállapított kártalanítás címén benyújtott igénylések 53,6 millió forintot tettek ki, így e jogcímen az előirányzott 100 millió forintból megtakarítás keletkezett.

8.2. Kezességbeváltás

A törvényeken illetve az egyedi kormánydöntéseken alapuló állami kezesség érvényesítésére 1993.-ban 10,1 milliárd forint összegben került sor. Ez jóval több a megelőző évi 3,6 milliárd forintos kifizetésnél. A többlet zömében az ún. egyedi kezességvállalások következménye.

Az intézményesen, jogszabály által vállalt garancia miatti kifizetés 1 milliárd forint volt.

A takarékbetétek kifizetéséhez 718,1 millió forint költségvetési forrást kellett felhasználni. Ebből a Heves és vidéke Takarékszövet 622,6 a Gávavencsellő és Vidéke Takarékszövetkezet 60, a Szil és Vidéke Takarékszövetkezet 70 millió forintot kapott. A közbenső felszámolási mérlegek alapján azonban 1993-ban már visszafizetésre is sor került: a Gávavencsellő és Vidéke Takarékszövetkezetnél 19,5 millió forint összegben, az YBL Bank esetében pedig a teljes korábbi összeg - 15 millió forint - megtérült.

A kötvényekre vállalt állami helytállás érvényesítésének eljárási rendjéről - a 80/1992. (V.12.) Kormányrendelet alapján - kötött megállapodások alapján 1993-ban 19 kötvény tőke és kamatszelvényeinek beváltására került sor a központi költségvetés terhére 342,9 millió forint összegben. A legnagyobb összegű kifizetések a VIDEOTON Elektronikai Vállalat (kerekítve 55 millió forint), a VÍDIA Kereskedelmi Vállalat (47 millió), a Szabolcs Megyei Zöldért Vállalat (44 millió) és a Debreceni Tartósítóipari Vállalat (26 millió) kötvényei kapcsán merültek fel. Az eredeti kötelezett kötvénytulajdonosokkal 1993-ban 51,4 millió forintot sikerült visszafizettetni. Így a költségvetés kötvényekre vállalt állami garancia miatti nettó kiadása 291,5 millió forint volt.

Az ún. egyedi kezességvállalásokra 9,1 milliárd forintot kellett 1993-ban kifizetni. Emögött az év végén 45 darab garancia állt 165,2 milliárd forint összértékben 4,7 milliárd forint korábbi (1993 előtti) és 31,6 milliárd forint összegű tárgyévi esedékességgel. A törvény szerint ez utóbbi nem haladhatja meg a kiadási főösszeg 3 %-át, amely mérték az eredeti előirányzat szerint 38,3 milliárd forint volt.

A 45 darab garanciából 24 darabot a Kormány 1993-ban vállalt és egy korábbit módosított. Ezek együttes kormányhatározat szerinti összege 94,8 milliárd forint, számított összege 95,6 milliárd forint. ( Az eltérés az összeg nélküli kormányhatározat számszerűsítéséből, másrészt a már megkötött hitelszerződésből adódik. A ténylegesen beváltandó garancia ezen nagyságrendtől még további három ok miatt eltérhet: a határozatok egy része ugyanis még nem öltött testet konkrét kezességvállalási nyilatkozatban; a kezesség érvényesítésénél a bankok a hitel járulékos költségeit is megfizettetik a költségvetéssel; a devizahiteleknél pedig napi árfolyamon történik a tartozás kiszámítása.)

Az egyedi kezességek érvényesítésére az alábbi esetekben került sor:

 A DIMAG Rt 1992-ben vett fel hitelt állami kezességvállalás mellett akkreditívvel alátámasztott rendelésállománya finanszírozására. Ennek alapján került kifizetésre 1993. januárjában 65,7 millió forint, amelynek nagy része azonban az év során - a hiteltörlesztés esedékességekor még ki nem fizetett akkreditívekre befolyt összegekből - megtérült. Így a költségvetés nettó terhe mindössze 2 millió forint volt.

 A mezőgazdasági termelők az 1992. évi őszi búzavetés költségeire 1992. december 10-ig vehettek fel 70 %-os állami garanciavállalás mellett hitelt a 40/1992. (III.4.) Kormányrendelet alapján. ( A garanciavállalás az 1993. augusztus 31. után lejáró hitelre nem volt érvényesíthető, kivéve, ha az aszály következtében a pénzintézet hozzájárult a hitel átalakításához.) Ezen a jogcímen a pénzintézetek több mint 7 milliárd forintot helyeztek ki, amelyből - jelzéseik szerint - mindössze 92 termelő 323,8 millió forint összegű adóssága fedezeteként kerül sor a kezesség érvényesítésére. 1993-ban 211,3 millió forint kifizetése megtörtént. (A különbözet pénzforgalmilag az 1994. évi költségvetésben fog megjelenni.)

 A Mátraaljai Szénbányák 1989-ben - veszteségéből eredő pénzhiánya pótlására - felvett 1991. és 1995. évek között esedékes 1461 millió forint hiteléért vállalt a Pénzügyminisztérium kezességet. E kötelezettség alapján 1993-ban 225 millió forint-zömében kamat-kifizetésére került sor. (A december 31.-én lejárt hitel összege 487 millió forint volt, de a Magyar Hitel Bank tévedésből csak 487 ezer forint beszedéséről intézkedett. A különbözet az 1994. évi költségvetésben fog megjelenni.)

 A Kaposvári Húskombinát lejárt hiteleinek rendezése, illetve a programjának finanszírozásában résztvevő fő hitelezőkkel való megegyezés érdekében kapott 1992-ben 900 millió forint költségvetési garanciát. Az 1993. december 15-én esedékes törlesztési kötelezettségének azonban nem tudott eleget tenni, így a kezesség egy része érvényesítésre került. A kifizetett 249 millió forintból 167 millió forint volt a tőketörlesztés és 82 millió a kamat.

 A kereskedelmi bankok ún. "örökölt kétes" kintlevőségeihez kapcsolódó garancia alapján 386 millió forint került kifizetésre 1993-ban. A Magyar Hitel Bank Rt a KÖSZIG Vállalat hitelével kapcsolatban érvényesítette a garanciát 401,4 millió forint összegben, ugyanakkor 25,7 millió forintot - a korábbi igénybevételhez kapcsolódó törlesztésekből, szerződés szerint - a költségvetésnek visszatérített. A Kereskedelmi Bank Rt részére a MINO Cipőipari Vállalat felszámolása során elszenvedett vesztesége 50%-át - 10,2 millió forintot - utaltuk át a vonatkozó garanciavállalási szerződés alapján.

 A gabonaágazat helyzetének rendezése érdekében a Kormány 1991-ben mintegy 110 millió dollár értékű búza és liszt szállítására vállalt garanciát. A vevők illetve az értük garanciát vállaló bankok nemfizetése miatt ezen export teljes ellenértékét a költségvetésnek kellett állnia, amely összesen 8544 millió forint kifizetést jelentett. Ebből 199 millió forint terhelte az 1992. évet és 7.984 millió forintot kellett 1993-ban teljesíteni. (Pénzforgalmilag 1994-ben rendeződött 361 millió forint). A több mint 8,5 milliárd forint 11 millió 850 ezer USA dollár értékű ki nem fizetett albán akkreditív és 81 millió 287 ezer USA dollár értékű be nem váltott orosz váltó kezességérvényesítés - átutalás - napját megelőző napi MNB eladási devizaárfolyamon számított forint értékének felel meg.

 Az energiahordozók teljes importja 1993-ban is a költségvetés kezességvállalása mellett bonyolódott le. Ez a törvény szerint a 3%-os kereten felül volt elvállalható. A szükségleteknek megfelelő tételekben összesen 82,6 milliárd forint összegű kezesi nyilatkozat kiadására került sor, amelyből 1,8 milliárd a villamos energia, 29,4 milliárd a földgáz és 51,4 millárd forint a kőolaj import céljait szolgálta. A kezesség érvényesítésére nem volt szükség, az importőrök fizetési kötelezettségüknek mindenkor eleget tettek.

II. Törvényekben előírt beszámolási és tájékoztatási kötelezettségek

1. A költségvetési előirányzatok átcsoportosítása

A Kormány hatáskörébe tartozó átcsoportosítások az év során született határozatok alapján történtek:

 a pótköltségvetési törvényben szereplő a Szeged és környékén bekövetkezett károk enyhítésére szolgáló 400 millió forint rendkívüli kiadási előirányzatot a felhasználó Földművelésügyi Minisztériumhoz csoportosította át;

-  a Belügyminisztérium fejezet igazgatási bér- és társadalombizosítási járulék előirányzatai terhére más címek előirányzatait növelte 108,9 millió forinttal;

-  a Népjóléti Minisztérium igazgatási előirányzataiban 27,0 millió forintos átrendezést hajtott végre;

-  a központi államhatalmi szervek elhelyezésére szolgáló előirányzatból a Dísz tér, Szent György tér helyreállításának finanszírozása céljából a Miniszterelnökség fejezetből a Környezetvédelmi és Területfejlesztési Minisztériumhoz 107,5 millió forintot irányított át;

-  a Reorganizációs Program előirányzataiból

= 500 millió forintot a földhivatalok többletfeladataira dologi kiadásokhoz;

= 4 millió forintot reorganizációs pályázatokkal kapcsolatos számítógépes feldolgozás és információs rendszer kialakításának költségeire;

= 200 millió forintot az egyedi termelési árkiegészítés és dotációhoz a Mezőhegyesi Állami Ménesbirtok Rt működtetésének támogatására;

= 200 millió forintot az almatermelés jövedelmezőségi és értékesítési feszültségeinek enyhítése céljára az agrárpiaci támogatásokhoz;

= 500 millió forintot az 50 %-nál nagyobb aszálykárt szenvedett termelők további 1000 forintos támogatása céljából az agrárpiaci támogatásokhoz;

= 1.100 millió forintot az agrárpiaci támogatásokhoz csoportosított át;

-  az exporttámogatásból két alkalommal 2,3 és 2,6 milliárd forintot szintén az agrárpiaci támogatásokhoz csoportosított át;

-  a hússzállítási embargóval összefüggő költségvetési intézkedések keretében a termelési árkiegészítés és dotáció terhére 200 millió forint került át a Földművelésügyi Minisztérium állategészségügyi szerveihez az embargó okozta bevételkiesés pótlására;

-  a Népjóléti Minisztériumnál előirányzott keretből a bányászok korengedményes nyugdíjának és szénjárandósági kiegészítésének fedezetére 88,6 millió forintot irányított át;

-  a Hungária TV Alapítvány beruházási támogatásából 400 millió forintot a működési kiadások finanszírozásába vont be;

-  a kormányzati beruházások évközi rendkívüli célfeladatainak keretéből 100 millió forintot a Jós utcai helyreállításokra fordított;

-  a pótköltségvetésben az általános forgalmi adókulcsok emelésével összefüggésben megállapított 6,5 milliárd forint kompenzációs keretből 589,8 millió forint a gazdálkodó szervek támogatásához, 51,2 millió forint a központi költségvetési szervekhez, 149,3 millió forint a helyi önkormányzatokhoz, 1 millió forint a társadalombiztosítási igazgatóságokhoz került át munkavállalói egyszeri támogatás címén. A helyi önkormányzatok által folyósított egyszeri kiegészítő szociális támogatáshoz 286,0 millió forint kiutalása történt meg. Több mint 5,5 milliárd forint a Népjóléti Minisztérium fejezet előirányzatait növelte a társadalombiztosítási igazgatóságok közreműködésével folyósított ellátásokra.

2. A tartalék- és központosított előirányzatok felhasználása

2.1. A költségvetés általános tartalékának felhasználása

A Kormány a 7,5 milliárd forint összegű általános tartalékot - az 1992. évi zárszámadási törvényben foglaltaknak megfelelően - a központi költségvetési szervek pénzmaradványából 1,4 milliárd forint befizettetésével növelte, s összességében 4,2 milliárd forint többlettámogatást folyósított. Így a fel nem használt tartalék 4,7 milliárd forint.

A Kormány határozatai alapján a kötelezettségvállalás - időrendben - a következő volt:

-  Magyar Alkotóművészeti Alapítvány támogatására 120 millió forint;

-  Magyar-Atlanti Tanács 1993. évi működésére 5 millió forint;

-  az általános forgalmi adó kulcsainak növekedése miatti egyszeri kompenzációs juttatások folyósításának és adminisztrációjának többletköltségeire 65,9 millió forint a társadalombiztosítási igazgatóságoknál, 19,9 millió forint a TÁKISZ-oknál, 1 millió forint a társadalombiztosítási szervek munkavállalói egyszeri juttatására;

-  a közúti határátkelőhelyek működési többletkiadásaira 23,1 millió forint a belügyi tárcánál, határátkelőhelyek létesítésére 62,3 millió forint kétharmad részben a VPOP-nál;

-  a természet- és környezetvédelem területi szerveinek munkafeltételeit javítandó 185 millió forint;

-  a művelődési tárca a felsőoktatási törvénnyel kapcsolatos új feladataira 4,6 millió forint, a Nemzeti Színház és a Magyar Állami Operaház béremelésre 25 millió forint;

-  a békásmegyeri robbanás károsultjainak megsegítésére 5 millió forint;

-  az Országos Műszaki Információs Központ és Könyvtár tartós likviditási gondjainak enyhítésére 72 millió forint;

-  a Hungária TV Alapítvány támogatására 200 millió forint;

-  A Magyar Írószövetség támogatására 5 millió forint, a nemzetközi kulturális kapcsolatok bővítésére 40 millió forint, az Ifjúsági Zenei Fórum megrendezésére 10 millió forint, a világi képzést folytató egyetemek támogatására 15 millió forint;

-  egyes térségek magántulajdonban lévő épületeiben bekövetkezett károk helyreállítására 30 millió forint;

-  a boszniai gyermekek gyógykezelésére 2 millió forint;

-  a Központi Statisztikai Hivatal igazgatási többletfeladataira 22 millió forint;

-  az üzemanyagtöltő állomások fokozott ellenőrzésére összesen 173 millió forint (ebből a Fogyasztóvédelmi Főfelügyelőségnél 80 millió forint, a Rendőrségnél 54 millió forint, a környezetvédelmi szerveknél 39 millió forint);

-  az MTI hírfeldolgozási, tudósító rendszerének korszerűsítésére kormányzati beruházási előirányzatként 67 millió forint;

-  a Nemzetközi Családév előkészítésével kapcsolatos teendőkre 13 millió forint;

-  a Központi Földtani Hivatal átszervezési többletköltségeire 200 millió forint;

-  a kárpótlási hivatalok működési feltételeinek jobbítására és az eljárások meggyorsítására 466,4 millió forint;

-  rendkívüli állami protokoll kiadásokra 17,9 millió forint;

-  az adó- és vámbehajtási tevékenység fokozására 1.647 millió forint, ebből 910 millió forint az APEH, 737 millió forint a Vám- és Pénzügyőrség megerősítésére;

-  a Magyar Televízió finanszírozási gondjainak mérséklésére, az előfizetési díjak elmaradásának részbeni pótlására 655 millió forint.

A felsoroltakon kívül az év során a Kormány előzetes finanszírozási kötelezettséget vállalt:

-  790 millió forint erejéig az ÁFA-kompenzációra jogosultak körének kiterjesztése kapcsán, előirányzat-módosításra azonban nem került sor, mert a kompenzációs keret automatizmus-szerűen túlteljesülő előirányzat, a keret 166 millió forintos túllépése a tartalék formai zárolását nem igényelte;

-  a Hungária TV Alapítvány műsorsugárzással összefüggő 400 millió forintos többletkiadásait tartalék felhasználás helyett beruházási előirányzat átcsoportosításával biztosította;

-  a békásmegyeri robbanás során keletkezett épületkárok biztosítók által nem térített helyreállítási költségeinek átvállalására előzetesen meghatározott 100 millió forint terhére 1993-ban nem nyújtottak be igénylést;

-  a II. Európai Ifjúsági Központ székhelyének biztosítására szánt 300 millió forintból - részben tulajdonjogi okok miatt is - pénzügyi fizetési kötelezettség nem vált esedékessé;

-  a volt szovjet ingatlanok kárelhárítására a környezetvédelmi tárcának ígért 200 millió forint részben átütemezés, részben más forrásokkal helyettesítés miatt nem került átutalásra.

2.2. A bérpolitikai céltartalék felhasználása

A költségvetésben eredetileg előirányzott 10.480 millió forintos bérpolitikai keretet a pótköltségvetési törvény úgy módosította 10.200 millió forintra, hogy egyidejűleg átcsoportosított 480 millió forintot az 1992. évi évközi bérfejlesztések 1993-ra áthúzódó finanszírozási kötelezettségeinek teljesítésére; 200 millió forintot pedig elkülönített az intézmény-korszerűsítésekkel, feladat- és létszám-felülvizsgálattal összefüggő végkielégítésekre.

Az 1993. évi bérfejlesztésre rendelkezésre állt keret felhasználása az érdekegyeztető fórumok döntései nyomán a következő megosztásban történt:

 

 Bérfejlesztés

 Végkielégítés

 

 millió forint

 

 Előirányzat

 10.000

 200

 Felhasználás

 

 

  minisztériumok, államhatalmi és országos hatáskörű szervek és intézményeiknek

 1.391

 148

  védelem és fegyveres testületeknek

 509

 23

  helyi önkormányzatoknak

 5.347

 - 

  társadalombiztosításból finanszírozott egészségügyi szerveknek

 2.419

 - 

  munkaadói járulék közvetlen átutalására a Szolidaritási Alapnak

 352

 

 Felhasználás

 10.018

 171

 Maradvány

 - 18

 29

Az 1993. évi bérpolitikai intézkedés éves szintű előirányzatainak beépítése az intézmények, helyi önkormányzatok költségvetésébe 1994. év elején történt meg.

 2.3. A helyi önkormányzatok központosított előirányzatainak felhasználása

A helyi önkormányzatok központosított előirányzatainak felhasználásáról a VIII. Belügyminisztérium fejezet 25 címen található a részletes beszámoló.

3. A költségvetés kezességvállalásai

Az Államháztartási Törvény szerint a Kormány kezességvállalásairól a zárszámadás keretében tételesen köteles beszámolni az Országgyűlésnek. Az 1992. évi LXXX törvény 38. §-ában szabályozott kezességvállalások a következők:

3031/1993. sz. határozat (1993. január 28)

A Kormány mintegy 5,2 milliárd forint összegű állami garanciát biztosít a kukoricatermelés 1993. évi anyagköltségét finanszírozó, 1993. május 31. napjáig felvett, a vetésterület hektárjára számítva legfeljebb 10.000 forint hitelösszeg után.

3069/1993. sz. határozat (1993. február 17.)

A Kormány a MALÉV Rt. privatizációjával összefüggésben jóváhagyja az ÁV Rt. szerződéses kötelezettségvállalásaihoz fűződő állami kezesi felelősségvállalás konkrét feltételeit és felhatalmazza a pénzügyminisztert arra, hogy az állami kezesi felelősségvállalási nyilatkozatokat aláírja.

3083/1993. sz. határozat (1993. február 25.)

A Kormány a Kiskunhalasi Baromfifeldolgozó Rt. részére a csődegyezség megvalósítása érdekében 300 millió forint hitel felvételéhez költségvetési garanciát nyújt.

3097/1993. sz. határozat (1993. március 11.)

A Kormány az ózdi Acélmű Rt forgóeszköz finanszírozásához (200 millió forint hitel felvételéhez) költségvetési garanciát biztosít.

3122/1993. sz. határozat (1993. március 25.)

A Kormány az IKARUS Rt 575 darabos törökországi autóbusz szállításához 2,4 milliárd forint értékben költségvetési garanciát vállal.

3124/1993. sz. határozat (1993. március 25.)

A Kormány a Magyar Gördülőcsapágy Művek pénzügyi stabilitásának, hosszú távú működőképességének megteremtése érdekében 450 millió forint hitelgaranciát biztosít.

3138/1993. sz. határozat (1993. április 8.)

A Kormány hozzájárul ahhoz, hogy a Budapesti Tejipari Vállalat 450 millió forint hitel és annak kamatai mértékéig költségvetési garanciát kapjon.

3150/1993. sz. határozat (1993. április 23.)

A Kormány változatlan feltételekkel fenntartja a MATÁV által a távközlés fejlesztésének elősegítésére felvett hitelre vállalt állami garanciát, e hitel Japán Export-Import Bank által az Európai Újjáépítési és Fejlesztési Banktól átvállalt 85 millió DM részére.

3153/1993. sz. határozat (1993. április 22.)

A Kormány állami garanciát nyújt a Nitrogénművek Rt. 800 millió forintos rövidlejáratú forgóeszköz hitelállományának középlejáratúvá átalakításához.

3164/1993. sz. határozat (1993. április 29.)

A Kormány egyetért a Budapest-Hegyeshalom vasútvonal átépítése szükségességével és az Országgyűlés jóváhagyása után a MÁV által felvenni tervezett hitelrészre a garanciavállalási szerződés megkötésével.

(Az Országgyűlés 59/1993. (VII.16.) határozatában felhatalmazta a Kormányt, hogy a központi költségvetés terhére kezességet vállaljon a MÁV által kötendő 120+50 millió DEM összegű hitelszerződéshez.)

3177/1993. sz. határozat (1993. április 23.)

A Kormány egyetért azzal, hogy a közlekedési, hírközlési és vízügyi miniszter az Útalap forrásainak kiegészítésére és az országos közúthálózat-fejlesztési program megvalósítása érdekében kezdjen tárgyalásokat egy 9 milliárd forint összegű kölcsön felvételéről. A Kormány a 9 milliárd forintos hitel visszafizetéséért kezességet vállal.

3328/1993. sz. határozat (1993. szeptember 16.)

A Kormány kezességvállalása a 9 milliárd forint összegű kölcsönre és annak - szerződésben foglalt - járulékaira (várhatóan összesen 20,6 milliárd forintra) terjed ki.

3185/1993. sz. határozat (1993. április 22.)

A Kormány az 1993. évi közismereti tankönyvgyártás kereskedelmi kamatú hitelének fedezetéül 1993. november 30-ig részleges állami hitelgaranciaként legfeljebb 1 milliárd forintot biztosít.

3366/1993. sz. határozat (1993. október 14.)

A 3185/1993. kormányhatározatban szereplő 1 milliárd forintból 425 millió forint tankönyvi hitelgarancia lejárati ideje 1994. december 1-re változik.

3189/1993. sz. határozat (1993. május 13.)

A Kormány egyetért azzal, hogy az IKARUS Járműgyártó Rt részére a konkrét exportüzletek kapcsán felmerülő elő- és refinanszírozási hitelnyújtáshoz, valamint előleg-visszafizetési, teljesítési és jóteljesítési bankári garanciákhoz, valamint a konkrét FÁK relációjú konstrukciós és/vagy barter üzletekhez kapcsolódó hitelnyújtáshoz a központi költségvetés készfizető kezességet vállaljon.

3200/1993. sz. határozat. (1993. május 20.)

A Kormány 70 millió forint és kamatai erejéig költségvetési garanciát vállal a Kaposvári Húskombinát EK minőségi követelményeinek fenntartását célzó tevékenységével kapcsolatosan felmerülő költségek fedezésére szolgáló banki hitel felvételére.

3220/1993. sz. határozat. (1993. június 3.)

A Kormány készfizető kezességet vállal a Central European International Bank felé a TRANSELEKTRO Rt törökországi erőművi berendezés szállításához maximum 20 millió USD értékben előleg-visszafizetési és jóteljesítési garancialevelek kiállításához, amelynek jelenlegi árfolyamon számított értéke 1,76 milliárd forint, valamint maximum 68 millió USD értékben export céghitel nyújtásához - a hitelszerződésben foglalt ütemezésben -, amelynek jelenlegi árfolyamon számított értéke 5,99 milliárd forint.

3281/1993. sz. határozat (1993. július 29.)

A Kormány készfizető kezességet vállal az ügyletet lebonyolító kereskedelmi bank felé, a METRIMPEX Rt. oktatási berendezés szállításaihoz a brazil exporthoz maximum 47 millió CI USD értékben a céghitel nyújtásához - a hitelszerződésben foglalt ütemezésben -, amely a jelenlegi árfolyamon 4,5 milliárd forint, valamint az ecuadori exporthoz maximum 4,1 millió CI USD értékben az előleg-visszafizetési és jóteljesítési garancialevelek kiállításához, amely a jelenlegi árfolyamon 390 millió forint, valamint 17,5 millió CI USD értékben a céghitel nyújtásához - a hitelszerződésben foglalt ütemezésben -, amely a jelenlegi árfolyamon 1,7 milliárd forint.

3334/1993. sz. határozat (1993. szeptember 16.)

A Kormány felkéri a pénzügyminisztert, hogy az IKARUS Járműgyártó Rt. Ecuadorba irányuló autóbuszexportját előkészítő ajánlathoz 30 millió USD (2790 millió forint), Thaiföldre irányuló autóbusz exportját előkészítő tenderajánlathoz 3,5 millió USD (325,5 millió forint) költségvetési garanciát vállaljon.

3337/1993. sz. határozat (1993. szeptember 16.)

A Kormány egyetért azzal, hogy 1994-ben a közlekedési üzemek és önkormányzatok hazai járműbeszerzéssel kapcsolatos hitelfelvételéhez a központi költségvetés készfizető kezességet vállaljon. A rekonstrukcióhoz kapcsolódó garanciavállalás felső határa 5 milliárd forint.

3356/1993. sz. határozat (1993. szeptember 30.)

A Kormány a MÁV Rt rövid távú likviditási gondjainak megoldása érdekében a Postabank által nyújtandó 7 milliárd forintos további kölcsönhöz állami garanciát biztosít.

3367/1993. sz. határozat (1993. október 14.)

A Kormány a MÁV Rt-nek az EUROFIMA Társasággal megbízási és bérleti-vételi (lizing) szerződéssel megvalósuló 20 vasúti személykocsi és 250 vasúti teherkocsi felújításához 15 millió svájci frank hitelfelvételéért garanciát vállal a hitel és kamatterhei (bérleti díj) megfizetésére. A várható pénzügyi teher 1244,3 millió forint.

3408/1993. sz. határozat (1993. november 4.)

A Kormány hozzájárul ahhoz, hogy a Békéscsabai Hűtőipari Rt által 600 millió forint értékben felvett hitelért, továbbá annak szerződés szerinti kamataiért és járulékaiért a költségvetés garanciát nyújtson.

3409/1993. sz. határozat (1993. november 4.)

A Kormány egyetért azzal, hogy az állami Vagyonkezelő Rt a 25 %+1 szavazat magyar tulajdonrészt biztosító, mintegy 1,3 milliárd forint értékű részvényt legyezze, vagy lejegyeztesse a Magyar Suzuki Rt tőkeemeléséből és garanciát vállal az ÁV Rt felé a lejegyzett részvényre.

3741/1993. sz. határozat (1993. december 22.)

A Kormány előzetesen egyetért azzal, hogy a közlekedési, hírközlési és vízügyi miniszter az Útlap 1994. évi forrásainak kiegészítése és az országos közúthálózati fejlesztési program megvalósítása érdekében kezdjen tárgyalásokat egy legfeljebb 15 milliárd forint összegű kölcsön felvételéről. A hitel visszafizetéséért - összhangban a Magyar Köztársaság 1994. évi költsétgvetéséről szóló törvényjavaslatban foglaltakkal - kezességet vállal.

2011/1993. az. határozat (Határozatok Tára 8., 1993. május 20.)

A Nagymaros-Visegrádi térség komplex tájrehabilitáció megvalósításának beruházási költségét 1993-ban 1992. évi ágazati beruházási maradványból, a költségvetés általános tartalékából, 1994-96-ban közvetlenül az állami költségvetésből és államháztartáson kívüli vállalat (vállalkozó) által felveendő kereskedelmi banki hitelből kell fedezni. A konkrét hitel és járulékainak visszafizetésére 1997-től a Kormány készfizető kezességet vállal. A számított hiteltörlesztés 5270 millió forint.

3468/1993. sz. határozat (1993. december 22.)

A Kormány a 3450/1992. Korm. határozatát módosítja: a kormánygarancia lejárati ideje: 1995. december 31, a visszafizetés időbeni ütemezése 20 % 1994, 80 % 1995 december 31-ig.

A 3450/1992. határozatában a Kormány hozzájárult ahhoz, hogy a Vetőmag Kereskedőház Rt az 1993. évi termést megalapozó vetésekhez szükséges minőségi gabona vetőmagnak felvásárlása és termeltetése érdekében összesen 800 millió forint hitel felvételéhez költségvetési garanciát kapjon.

Az 1992. évi LXXX törvény 40. §. (1) bekezdésében szabályozott kezességvállalás a következő:

3073/1993. sz. határozat (1993. február 18.)

A Kormány összesen 223 millió dollár összegben vett fel kölcsönt a Világbanktól az Egészségügyi Szolgáltatások és Menedzsment, továbbá a Társadalombiztosítási (Nyugdíjbiztosítási és Egészségbiztosítási) Programokra, ebből 91 millió dollárt a Népjóléti Minisztérium hasznosít, a további 132 millió dollár visszafizetői a társadalombiztosítási alapok, amelyekre a Kormány garanciát vállalt.

4. A költségvetési pénzellátás időarányostól való eltérése

4.1. Központi költségvetési szervek

A központi költségvetés pénzellátási szabályai alapján az intézményi működéshez időarányos havi részletekben; a felújításokhoz, ágazati és célfeladatokhoz a kifizetésekhez igazodó ütemezésben kell rendelkezésre bocsátani a költségvetési támogatást. A Kormány az államháztartásról szóló törvény 102. §-ának (4) bekezdésében kapott jogkörében az általános szabályoktól indokolt esetekben eltérhet.

A Pénzügyminisztérium a folyósítást a fejezetek pénzellátási tervei, rendkívüli igénylései és a Kormány engedélyei alapján végezte.

A januári pénzellátás két részletben valósult meg. Az év első munkanapján kiutalt ellátmányt a költségvetésben véglegeződött előirányzatoknak megfelelően kiegészítésre szorult és a költségvetési törvény rendelkezése alapján a 13. havi bérek kifizetéséhez elegendő forrással nem rendelkező fejezetek átmeneti többletforráshoz jutottak.

Március hónap folyamán a Kormány az Országos Kárrendezési és Kárpótlási Hivatal részére 188,8 millió forint, a Magyar Televízió részére 500 millió forint előrehozatalát engedélyezte.

Június hónapban az országgyűlési képviselők július-augusztus havi tiszteletdíjának és szállásköltségének fedezetére 120 millió forint, az általánostól eltérő munka- és szabadságolási rend miatt két havi bérkifizetési igénnyel jelentkező fejezetek részére rendkívüli kiutalásra került sor.

A pártok a III. negyedévi teljes ellátmányukat július elején egyösszegben kapták kézhez.

A Kormány ugyancsak júniusban rendelkezett a Mozgókép Alapítvány és a Hungária TV Alapítvány időarányostól eltérő finanszírozására.

4.2. Elkülönített állami pénzalapok

1993. folyamán az elkülönített állami pénzalapok költségvetési támogatásának átutalása általában ütemesnek mondható. Ez alól kivételt csak azok az alapok képeztek, ahol a kiadási struktúra az egyes hónapokban eltérő finanszírozást igényelt (pl Foglalkoztatási Alap), illetőleg azok az alapok, ahol a bevételi többletek, hiányok évközi intézkedéseket igényeltek. Az 5. pontban, az elkülönített állami pénzalapok 1993. évi gazdálkodását elemző fejezetben a 75.880 millió forintot kitevő költségvetési támogatás összetevői bemutatásra kerültek. Egyes alapok költségvetési támogatása a privatizációs bevételek elmaradása miatt növekedett. E növekedés - a kiadásokhoz igazodóan - egy-egy hónapban jelentett kiugró költségvetési terheket. A munkanélküli ellátásban részesülők számának mérséklődésével, s a járulék fizetési fegyelem javulásának következtében a Szolidaritási Alap kiadásai mérséklődtek, s így a költségvetési támogatás is csökkenthető volt.

5. A költségvetésen kívül kezelt bevételek és kiadások, a számlák forgalma, állományának változása

5.1. A központi költségvetés letéti számlái

A Pénzügyminisztérium a központi költségvetéshez kapcsolódóan továbbra is három letéti számlát kezel.

Az Egyéb pénzügyi lebonyolítások letéti számláján az egyenleg 5,8 milliárd forintról év végére 2,0 milliárd forintra mérséklődött, döntően 1992. évi letétek rendezése folytán. Áthúzódó pénzügyi kötelezettségek teljesítése érdekében a háztartási tüzelőolaj támogatásának maradványa, 75 millió forint itt nyert elhelyezést. A Termelőszövetkezeti Visszatérítendő Állami Juttatási Alap letéti számla 33,5 millió forintos állománya 5,6 millió forinttal emelkedett.

A Hungarocaminon Vállalat világbanki adósságszolgálata letéti számla egyenlege 303,9 millió forinttal növekedett, s 1.243,2 millió forinttal zárt.

A központi költségvetés letéti számláinak állományának és forgalmának alakulásáról szóló részletes kimutatását a Pénzügyminisztérium fejezet indokolása tartalmazza.

5.2. A központi költségvetési szervek letéti számlái

Az intézményi felügyeletet is ellátó központi költségvetési szervek e minőségükben vezethetnek fejezeti (általános célú) letéti számlát. 1993-ban a Köztársaság Ügyészsége, a Miniszterelnöki Hivatal, az Országos Műszaki Fejlesztési Bizottság és a minisztériumok többsége bonyolított letéti pénzforgalmat, a Közlekedési, Hírközlési és Vízügyi Minisztérium és a Miniszterelnöki Hivatal kivételével nem számottevő összegben.

A Közlekedési, Hírközlési és Vízügyi Minisztérium a Távközlési Alap létrejöttéig átmenetileg saját letéti számláján helyezte el a befolyt koncessziós díjakat, melynek összege 19,7 milliárd forint volt.

A Miniszterelnökség a fejezeti letéti számlán bonyolította a volt egyházi ingatlanok tulajdoni helyzetének rendezésével (az 1992. évi 69,1 millió forint maradványból és az 1993-ban átutalt 3 milliárd forintból 3.060,6 millió forintot használtak fel), valamint a Magyar Televízió 1992. évi zárolt és 1993. évi rendkívüli átmeneti támogatásával (110,4, illetve 300 millió forint) kapcsolatos átutalásokat.

A Miniszterelnökség fejezetnél az 1047/1990. (III. 20.) MT határozat alapján megnyitott, a volt MSZMP ingatlanok hasznosításából eredő bevételek kezelésére és az ezt terhelő költségek kifizetésére szolgáló vagyonrendezési letéti számla a 33,2 millió forint nyitóegyenleg rendezésével 1993. januárjában megszűnt.

A Művelődési és Közoktatási Minisztérium a fejezeti letéti számlán kezeli az új Nemzeti Színház építésére befolyt adományokat, melynek eddigi kamatokkal növelt összege 892,8 millió forint volt, s jelenleg a Magyar Nemzeti Banknál kamatozó államkötvényben fekszik.

Az intézményi körből jogszabály előírásai szerint kezelnek pénzügyi letéteket a bíróságok, az Igazságügyi Minisztérium Büntetésvégrehajtás. Ezen túlmenően néhány intézmény is rendelkezik - Kormány- vagy pénzügyminisztériumi engedély alapján - letéti számlával. A kincstári vagyonkezeléssel és -értékesítéssel kapcsolatos speciális feladatok pénzügyi lebonyolítására a Kincstári Vagyonkezelő Szervezet öt letéti számlát kezel.

A központi költségvetési szervek kezelésében lévő letéti számlák összetételét, állományát és forgalmát a fejezeti indokolások részletesen ismertetik.

III. Felhatalmazások

1. A költségvetési és a pótköltségvetési törvényben kapott felhatalmazások teljesítése

1. A Költségvetési Törvény 3.§-ában az 1993. évre eredetileg jóváhagyott 185,4 milliárd forintos hiány finanszírozására hatalmazta fel a Pénzügyminisztert, az alábbi megosztásban:

 60 milliárd forint összegben bocsásson ki legalább 10 éves lejáratú, speciális államkötvényt, amelyet a Magyar Nemzeti Bank vásárol meg;

 100 milliárd forint összegben bocsásson ki egy évnél hosszabb lejáratú államkötvényt;

 25,4 milliárd forinttal növelje a kincstárjegyek és más állami értékpapírok állományát;

 ha a pénzpiaci viszonyok nem teszik lehetővé a fenti összegű államkötvény kibocsátását, akkor a kieső forrás pótlására átmenetileg maximálisan egy éves lejáratú kincstárjegyeket lehet kibocsátani.

A megnövekedett hiány fedezetéül a pótköltségvetési törvény 3. §-a úgy rendelkezett, hogy összesen 190 milliárd forint összegben lehet egy évnél hosszabb lejáratú államkötvény kibocsátani. Ezzel egyidejűleg a 60 milliárd forint speciális, az MNB által megvásárolandó államkötvény kibocsátási felhatalmazást törölte. Az egy évnél hosszabb kötvény kibocsátási felhatalmazás összességében ily módon 30 milliárd forinttal növekedett.

Az egyéb kibocsátási felhatalmazás ezzel párhuzamosan oly módon változott, hogy 23,3 milliárd forintos állománynövekedés következhetett be a kincstárjegyek és egyéb állami értékpapírok állományánál.

a) Új államkötvény kibocsátásra 1993-ban 14 alkalommal került sor. Az egyes kibocsátások főbb feltételei a következők szerint alakultak:

A felsorolt kibocsátások közül 5 az 1992. évi hiány finanszírozása érdekében lett kibocsátva, összesen 100 milliárd forint értékben. E kibocsátások az előző évben értékesített, elsősorban likviditási kincstárjegy állomány lecserélését szolgálták.

Az 1993. évi felhatalmazások alapján ily módon 9 alkalommal, összesen 73,6 milliárd forint értékben került sor államkötvény kibocsátásra. A fennmaradó 116,4 milliárd forint összegű keret felhasználása a következő évre csúszott át. (Ezen keretből 1994. április 30-ig 80 milliárd forint összegű kötvény került kibocsátásra.)

Az 1993. évi kibocsátások ütemezése a tőkepiaci viszonyok következtében egyenetlen volt: az első negyedévben 6 kibocsátási alkalommal összesen 110 milliárd forint összegű államkötvényt sikerült értékesíteni. Áprilisban nem volt kibocsátás. Május és szeptember hónap között 5 alkalommal összesen 45 milliárd forint értékben került sor kötvény értékesítésre, október-november hónapban viszont egyáltalán nem volt kibocsátás. Decemberben pedig 3 alkalommal összesen 18,6 milliárd forint értékben sikerült államkötvényt értékesíteni.

Az egyenetlen kibocsátási ütemezést a tőkepiaci helyzet sajátos alakulása okozta. Az első negyedév viszonylag bő likviditási helyzete a nagy összegű értékesítés mellett is viszonylag alacsony kamatszintet tett lehetővé. Az év közepén a likviditási helyzet szűkülése miatt csak viszonylag kis mennyiségben és növekvő kamatok mellett lehetett államkötvényeket értékesíteni. Az év végén ismét javult a tőkepiaci helyzet, és ez megint lehetővé tette államkötvények értékesítését, igaz, hogy a korábbiaknál jóval magasabb kamatszint mellett.

A kötvények döntő részét belföldi pénzintézetek és intézményi befektetők vásárolták meg. A lakosság érdeklődése viszonylag csekély volt.

b) A forgalomban lévő, legfeljebb egy éves lejáratú kincstárjegyek állománya főbb típusait tekintve a következők szerint alakult 1993-ban:

A kincstárjegy állomány alakulása 1993-ban

(milliárd forint)

 Típus

 nyitó állomány

 záró állomány

 változás

 Kamatozó

 34,6

 41,6

 7,0

 Diszkont

 64,6

 179,1

 114,5

 Likviditási

 58,1

 0,0

 - 58,1

 Összesen:

 157,3

 220,7

 63,4

Kamatozó kincstárjegy kibocsátásra összesen 6 alkalommal került sor. A márciusi értékesítést követően viszonylag hosszú szünet következett, majd szeptembertől egy új kibocsátási rendszerben két típusú kamatozó kincstárjegyet kínált megvételre a Pénzügyminisztérium:

 Lakossági kincstárjegyet, amely két hónap után lépcsős kamatozással bármikor visszaváltható, folyamatosan lehet vásárolni;

 Kamatozó kincstárjegyet minden hónap harmadik hetében, egy hetes jegyzési időszakban lehet megvásárolni. Ez az értékpapír azonban a lejárat előtti visszaváltás esetén nem fizet kamatot.

Mindkét kamatozó kincstárjegy típus népszerű volt a lakosság körében.

Az év folyamán fokozatosan sűrűbbé és rendszeresebbé váltak a diszkont kincstárjegy aukciók. Az év végére kialakult rendszerben hetente került sor 30 napos, kéthetente 90 napos, havonta 180 napos és negyedévente 360 napos diszkont kincstárjegy aukcióra. A megnövekedett kincstárjegy kínálat azonban a viszonylag kedvezőtlen tőkepiaci helyzet mellett a kamatszint jelentős mértékű növekedését eredményezte.

2. Nem a költségvetési hiány finanszírozása céljából az Országgyűlés a költségvetési törvény 3. §-ának (2) - (3) bekezdésében az alábbi kibocsátásokra hatalmazta fel a pénzügyminisztert:

 az állami forgóalap folyamatos likviditása, valamint a társadalombiztosítási alapokból teljesített kiadásokhoz vállalt garancia forrásának megteremtése érdekében likviditási kincstárjegyeket bocsáthatott;

 a bankrendszer piacgazdasági feltételeknek megfelelő működését megalapozó és a bankprivatizációt lehetővé tevő hitelkonszolidációs rendszer működtetéséhez szükséges állami források megteremtésére speciális államkötvényeket bocsáthatott ki.

Az 1993-as év folyamán likviditási kincstárjegy kibocsátására nem került sor. E helyett a tőkepiaci helyzetre tekintettel a fenti céllal kincstárjegyeket bocsátott ki a pénzügyminiszter, amely összességében 37,3 millió forinttal növelte a kincstárjegy állományt. Az állami forgóalap állománya az év utolsó napján a nyitóállományhoz képest 26 milliárd forinttal emelkedett, a társadalombiztosítási alapok forgóalap igénybevételének növekedése 10,4 milliárd forint volt. Az önkormányzatok megelőlegezett támogatása pedig 0,9 milliárd forinttal bővült.

A hitel-, adós- és bankkonszolidáció keretében két alkalommal került sor speciális államkötény kibocsátására:

 1993. március 20-án bocsátotta ki a pénzügyminiszter a 2013/A elnevezésű kötvényt, melynek kamata a 90 napos diszkont kincstárjegyek előző félévi kamatainak súlyozott átlagával azonos. Kamatfizetés évente egyszer március 20-án esedékes. A kibocsátás teljes összege végső soron 149,8 milliárd forint volt.

 1993. december 20-án bocsátotta ki a pénzügyminiszter a 2013/C elnevezésű kötvényt, melynek kamata ugyancsak a 90 napos diszkont kincstárjegyek előző félévi kamatainak súlyozott átlagával azonos. Kamatfizetés itt azonban félévente, június 20-án és december 20-án esedékes. A kibocsátás összege az év végéig 135,8 milliárd forint volt.

3. A költségvetési törvény 81. §-ának b) pontjában az Országgyűlés felkérte a Kormányt arra, hogy tegyen javaslatot a belföldi államadósság Magyar Nemzeti Bankkal szemben 1990. december 31-én fennállt kamatozó részének mekkora hányadát indokolt állami értékpapírrá átalakítani. E kötelezettségének a Kormány az államadósság átfogó felülvizsgálatával tett eleget, melynek eredményét a Magyar Nemzeti Bankról szóló 1991. évi LX. törvény módosítása tartalmazza. E módosítást az Országgyűlés a torlódott munkaprogram következtében az 1993. december 22-ei ülésnapján fogadta el, és 1994. január 20-án lépett hatályba (1994. évi IV. törvény).

4. A Költségvetési Törvény 3. §-ának (4) bekezdésében az Országgyűlés 48,3 milliárd forint összegű államkötvény kibocsátására hatalmazta fel a pénzügyminisztert, amelyet a Magyar Nemzeti Bank nettó rubel viszonylatú követeléseinek megvásárlására kellett fordítani. Ezt a lépést az Országgyűlés az 1992. évi költségvetés végrehajtásáról szóló törvény 13. § (1) bekezdésének d) pontjában tudomásul vette.

2. Jogszabály-alkotás

A Kormány az államháztartásról szóló 1992. évi XXXVIII. törvény végrehajtására rendeleteket fogadott el, melyek október 12-én léptek hatályba.

A költségvetési szervek tervezésének, gazdálkodásának, beszámolásának rendszeréről szóló 137/1993. (X.12.) Korm. rendelet átfogó jelleggel szabályozza az intézményi gazdálkodás folyamatát, ezzel kapcsolatban a felügyeleti szervek feladatait a tervezéstől - a költségvetés végrehajtásán, az előirányzatok módosításán át - a beszámolásig, az állami pénzeszközökkel való elszámolásig.

A rendelet a költségvetési szerv tevékenységi körén belül külön részletesen szabályozza a nem haszonszerzés céljából végzett alaptevékenységet, annak bevételeit és külön az intézmény saját elhatározásából, üzletszerűen végzett szolgáltatást, termelést, értékesítést. Megtörténnek az első lépések az intézmények szakmai és operatív pénzügyi feladatai elhatárolásában.

A bérgazdálkodásban alapvető jellemzőként fennmarad a béralappal való önálló gazdálkodás lehetősége. A béralap továbbra is "kötött keret", melyet csak jogszabályban foglaltak alapján lehet meghatározott bevételekből előirányozni és módosítani. Új elemként jelenik meg a létszám s az ahhoz minden esetben kapcsolódó béralap tervezési kötelezettsége. Az előírások a létszám- és a béralap-előirányzat szoros kapcsolatának kialakulását és annak karbantartását is célozzák.

A kormányzati beruházások költségvetési előirányzatainak megtervezése és az ezek felhasználásával megvalósuló beruházások finanszírozásának rendjéről szóló 138/1993. (X.12.) Korm. rendelet célja, hogy a közvetlen állami támogatással megvalósuló kormányzati beruházások pénzügyi előirányzatai a legtakarékosabban, illetve a leghatékonyabban, megfelelő ellenőrzés mellett kerüljenek felhasználásra.

A beruházások előirányzatainak tervezése az éves költségvetési tervezéssel egyidőben, annak részeként történik. A döntések meghozatalánál az államháztartási törvényben meghatározott szabályozások az irányadóak. A kiemelt jelentőségű kormányzati beruházásnak minősített fejlesztéseket az Országgyűlés, a beruházási célprogram előirányzatait - a költségvetési fejezetért felelős előterjesztése alapján - a Kormány javaslatára a költségvetési törvényben az Országgyűlés hagyja jóvá. Ugyanígy kerül véglegesítésre az intézményi beruházási kör is.

A beruházások finanszírozását, folyamatos figyelemmel kisérését és ellenőrzését az Állami Fejlesztési Intézet Rt. végzi.

Az államháztartás alrendszereinek tervezési, beszámolási és adatszolgáltatási kötelezettsége, valamint a központi költségvetés végrehajtásával kapcsolatos egyes kérdésekről szóló 139/1993. (X.12.) Korm. rendelet hatálya az államháztartás gazdálkodásában résztvevőkre, továbbá az állam vállalkozói és kincstári vagyonának kezelésével megbízott szervezetekre terjed ki.

A jogszabály rögzíti az államháztartás költségvetésének tervezésével, az arról való beszámolással és az évközi adatszolgáltatással kapcsolatos dokumentumokat, azok tartalmát, valamint az intézményeknek és az alapok kezelőinek - mint elsődleges adatszolgáltatóknak -, a felügyeletet ellátó szerveknek - mint az információ gyűjtésében és továbbításban felelősöknek -, a Pénzügyminisztériumnak és az APEH-nak, továbbá a területi és fővárosi államháztartási és közigazgatási információs szolgálatoknak - mint az információ feldolgozásáért felelősöknek - a teendőit, kötelezettségeit.

A rendelet a központi költségvetés végrehajtásával kapcsolatos hatásköri rendelkezéseket is tartalmaz, a Kormány saját hatáskörében tartott előirányzat-felhasználások, illetve a fejezet felügyeletét ellátó szerveknek átengedett, a fejezeten belüli, költségvetési címek közötti átcsoportosítások részletes szabályait, az előirányzat-módosítások dokumentálását és az azokról való tájékoztatási kötelezettségeket.

A Kormány egyúttal felhatalmazza a pénzügyminisztert, hogy az elemi költségvetések és beszámolók kötelezően előírt nyomtatványait, azok kitöltési útmutatóját határozza meg, az államháztartásról szóló törvény 48. §-ában előírt feladatai teljesítéséhez az éves költségvetési tervezés és beszámolás folyamatát irányítsa.

Az államháztartás alrendszereinek bankszámla-vezetési, letéti kezelési, pénzellátási és költségvetési befizetési rendjéről szóló 140/1993. (X.12.) Korm. rendelet tételesen felsorolja, mely szervek milyen hatáskörükben, milyen jogosultsággal, milyen engedélyezéssel, mely pénzintézeteknél, milyen típusú bankszámlákat vezethetnek. A központi költségvetési szervek bankszámlájának vezetője továbbra is a Magyar Nemzeti Bank; az önkormányzati költségvetési szervek az eddigiekhez hasonlóan az önkormányzat által kiválasztott pénzintézetnél vezethetik bankszámlájukat.

A rendelet rögzíti a letéti pénzeszközök költségvetésen kívüli kezelésének szabályait, a végezhető pénzügyi műveleteket, a nyilvántartási kötelezettséget.

A rendelet a költségvetési pénzellátás és költségvetési befizetés rendjével is foglalkozik. A Kormány meghatározza, milyen szempontok alapján készíthetik a fejezeti gazdálkodásért felelős szervek a pénzellátási tervüket, amelynek alapján - a pénzügyminisztériumi egyeztetést követően - a költségvetési támogatások folyósítása megtörténhet. A rendelet a különböző állami hozzájárulások és támogatások, továbbá a megosztott bevételek átutalásának szabályait az önkormányzatok vonatkozásában is felöleli, kijelölve - ahol ez szükséges - az igénylés és a folyósítás módját, továbbá határidejét. A Kormány meghatározza azon (pl. költségvetési szervek vállalkozási tevékenységének eredményét terhelő, a központi szervek ingatlanértékesítési bevételét terhelő, az elkülönített állami pénzalapok egymás vagy a központi költségvetés javára szóló) befizetési kötelezettségek teljesítésének rendjét, amely befizetések nem tartoznak az adózás rendjéről szóló törvény hatálya alá.

A fenti rendeletek végrehajtására a pénzügyminiszter tájékoztatót jelentetett meg a bankszámlák tartalmi leírásáról és a számlavezetés szabályairól, a pénzellátási tervről, valamint a befizetési kötelezettségek teljesítésének konkrét módjáról (3/1993.(P.K.16.) PM Tájékoztató).

-----STARTING---POINT---RESZLETES---

RÉSZLETES INDOKOLÁS

Az államháztartásról szóló 1992. évi XXXVIII. törvény 28. §-ában foglalt zárszámadási kötelezettségének a Kormány e törvényjavaslat benyújtásával tesz eleget.

Az 1-2. §-hoz

A törvényjavaslat első szakaszai a központi költségvetés 1993. évi kiadásainak és bevételeinek főösszegét, valamint hiányát rögzítik. A törvényjavaslat 1. és 2. számú mellékletei a költségvetési törvénnyel összehasonlítható, az időközben bekövetkezett elnevezésbeli, szervezeti és prezentációs módosulásokkal frissített szerkezetben a pótköltségvetési előirányzatok teljesítését részletezik. (A költségvetési előirányzatok teljesítésének fejezetenkénti indokolását a törvényjavaslat külön kötetei tartalmazzák.)

A 3-5. §-hoz

A költségvetés tervezett hiányának finanszírozására adott felhatalmazást az Országgyűlés a Pótköltségvetési Törvényben év közben további 30.000,0 millió forintnyi államkötvény-kibocsátási lehetőséggel emelte meg, és a 60.000,0 millió forint összegű, speciális, a Magyar Nemzeti Bank által megvásárolandó államkötvényt normál piaci államkötvénnyé alakította át. Az egy évnél rövidebb lejáratú kincstárjegyek és más állami értékpapírok állományának növekedését ezzel egyidejűleg 2.050,0 millió forinttal csökkentette.

A Pótköltségvetési Törvényben kapott 190.000,0 millió forintos felhatalmazásból 73.560,0 millió forintnyi értékpapír került eladásra, a fennmaradó összegből 80.000,0 millió forint értékű kötvény-kibocsátás 1994. év első négy hónapjában valósult meg. A kibocsátások időpontjáig a szükséges forrást a kincstárjegyek állománynövekedése fedezte.

A 6-8. §-hoz

A helyi önkormányzatok a hatályos törvényi előírások szerint éves beszámolójuk készítésekor egyidejűleg elszámolnak az év folyamán rendelkezésükre bocsátott és a feladatmutatók alapján őket ténylegesen megillető normatív állami hozzájárulásokkal, továbbá a címzett- és céltámogatásokkal. Ennek eredményeként rögzíteni szükséges az önkormányzatok által visszafizetendő összeget, illetve a központi költségvetés pótlólagos kiutalási kötelezettségét, valamint - az előző évekhez hasonlóan - mindezek pénzügyi lebonyolítási rendjét, a nem-teljesítés szankcionálását.

Az Állami Számvevőszék V-1005-65/93. sz. vizsgálati jelentése szerint a Bács- Kiskun Megyei Önkormányzatot 2.405 ezer forint illette meg az 1992. évi zárszámadás keretében. Az 1993. évi XCVIII tv. 5. § (3) bekezdésében hivatkozott vizsgálati jelentés részeként megállapított 16,9 millió Ft keretösszeg erre csak részben biztosított fedezetet. A törvény a 894 ezer forint kiutalásáról rendelkezik.

Az 1992. évi XCVIII. tv. 5. § (9) bekezdése elrendelte Kápolnásnyék önkormányzatot 1993-ban megillető normatív állami hozzájárulásból 2.916 ezer forint zárolását. A törvény kihirdetésének időpontja nem tette lehetővé ennek a központi támogatás 1993. év folyósítása során történő érvényesítését. Az önkormányzat zárszámadási rendeletében nem érvényesítette a vonatkozó törvényhely rendelkezéseit, ezért a végrehajtást az 1993. évi zárszámadás keretében kell biztosítani.

A helyi önkormányzatokat 1993. évben a címzett- és céltámogatások módosított előirányzatát figyelembe véve az ÁFI Rt-hez kiutalt támogatáson felül még 45.431 ezer forint megilleti. Az ÁFI Rt-hez az 1992-ben kiutalt 1991-92. évi címzett- és céltámogatási előirányzat-maradványból az önkormányzatok lemondásai alapján, ill. fel nem osztott keretből 37.503 ezer forint kötelezettségvállalással nem terhelt maradvány képződött. Ennek figyelembevételével a különbözet kiutalásáról még intézkedni kellett.

A törvényjavaslat 7. §-a az előző évi zárszámadási törvényben a helyi önkormányzatok terhére előírt befizetési kötelezettség teljesülését állapítja meg.

A 9. §-hoz

A költségvetési szervek pénzmaradványának megállapítása és felülvizsgálata három lépcsőben történik. Az intézmények saját maguk állapítják meg a feladatelmaradás, módosított előirányzatot meghaladó többletbevétel, célfeladat maradványa címén képződött, s őket meg nem illető, a költségvetésbe visszafizetendő összegeket. Az intézmények pénzmaradvány-elszámolását a fejezetek, a fejezetekét a pénzügyminiszter hagyja jóvá. A kormányzati beruházások maradványának elszámolása a fejezet és a Pénzügyminisztérium között történik. A pénzügyminiszter a korábbi évekhez hasonlóan ez évben is a Kormány elé terjeszti a pénzmaradványok felhasználásának engedélyezését.

A Magyar Televízió és Magyar Rádió - részleteiben nem tisztázott - közvetlen kormányfelügyelete azzal a nem kívánt következménnyel járt, hogy a költségvetési év zárásakor magának a testületnek kellett gyakorolnia a támogatásértékű bevételek előirányzatainak módosításával kapcsolatos felügyeleti szervi jogosítványokat. Ez előterjesztés hiányában részben elmaradt. Az intézmények a módosított előirányzathoz képest elért többletbevételeiket az ezek megszerzéséhez szükséges többletkiadásokra fordították, ennek következtében a Költségvetési Törvény idézett rendelkezése szerinti pénzmaradvány csak "papíron" létezik. Befizettetéséhez a költségvetésnek kellene támogatást nyújtania, ezért indokolt felmentést kérni. (Mindez a törvény mellékleteiben nem tükröződik, mivel a számsorok összeállításánál az előirányzat módosítás megtörténtként került figyelembevételre.)

A 10-11. §-hoz

Az államháztartásról szóló törvény rendelkezései értelmében az elkülönített állami pénzalapok költségvetésének végrehajtását bemutató mérleget a költségvetési zárszámadás keretében az Országgyűlés jóváhagyja. Erre a zárszámadási aktusra első alkalommal kerül sor.

A 12. §-hoz

A Költségvetési Törvény 6. §-ának (5) bekezdése alapján a privatizációs bevételek keletkezésének időpontjában és mértékében mutatkozó elmaradást - a kijelölt elkülönített állami pénzalapok zavartalan pénzellátása érdekében - a központi költségvetés rendkívüli támogatás kiutalásával pótolta. A törvényjavaslat ezen szakasza a privatizációs bevételek terhére írja elő a visszatérítési kötelezettséget.

A 13. §-hoz

A Költségvetési Törvény az alapok közül a Szolidaritási Alap tekintetében ruházta fel a Kormányt a támogatási előirányzattól való eltérés lehetőségére, az alap kifizetési kötelezettségeihez igazodóan. A Kormány a pótköltségvetésben megállapított 52 milliárd forinttal szemben, az általános és fejezeti indokolásban kifejtett okok alapján 31,6 milliárd forintot folyósított.

A 14. §-hoz

Az 1994. évi XIII. törvény úgy rendelkezik, hogy az Orosz Köztársasággal szemben 1991. végéig felhalmozódott és 1992. végi hatállyal az állam által a Magyar Nemzeti Banktól államkötvényekért megvásárolt követelésből 800 millió USD összegben haditechnikai termékek szállításával törlesztendő rész pénzügyi elszámolását a szállítmányok beérkezési évének költségvetésében kell megejteni, s azokról az Országgyűlésnek a zárszámadás keretében szükséges részletesen számot adni.

1993. végéig az orosz fél az államközi megállapodás szerinti 800 millió USD 713 millió USD értékben teljesített szállításokat MIG harcigépekkel és más haditechnikai anyagokkal. A számlákat az orosz fél bankja, az Orosz Külkereskedelmi Bank csak 1994. március 4-én küldte meg. Ezért az elszámolásokat 1993-ban pénzforgalmilag nem lehetett lebonyolítani, hanem csak 1994-ben könyvilegesen, az állami forgóalap részét képező Hiányból keletkezett államadósság elnevezésű számla egyenlegén belül. A beérkezett szállítmányokat a magyar vámszervek több részletben vámkezelték. A hivatkozott törvény 1.§ (1) bekezdésében meghatározott, az egyes tételek vámkezelése napján érvényes, Magyar Külkereskedelmi Bank által jegyzett Ft/USD árfolyamot alkalmazva a szállítmányok forintértéke 71,5 milliárd forint. Ez 2,2 milliárd forinttal több a törvény 2. § (1) bekezdésében szereplőnél. Oka, hogy utóbbi összeg az első szállítmány beérkezési időpontjában (1993. szeptember 20-án) érvényes árfolyamon - 97,214 forint - került meghatározásra, ténylegesen azonban a szállítmányok 1993. december elejéig folyamatosan érkezetek be, s kerültek vámkezelésre, miközben az USD forintban jegyzett árfolyama emelkedett.

A beérkező termékeket az érvényes magyar rendelkezések szerint vám-, vámkezelési díj- és import általános forgalmiadó-fizetési kötelezettség is terhelte, összesen 29,9 milliárd forint összegben.

A Honvédelmi Minisztérium részére a beérkezett termékek megvásárlására - a járulékos költségekkel növelve - 101,5 milliárd forint támogatást nyújtott a központi költségvetés az állami forgóalap terhére. A támogatás fedezetét a szállítmányok forint-ellenértékéből, valamint az említett járulékos terhekből származó többletbevétel biztosította. Így az elszámolások a központi költségvetés pozícióját nem módosítják. Az említett bevételekkel és kiadásokkal a teljesítési adatok mellett az 1993. évi költségvetési előirányzatok is fölemelésre kerültek.

A 15. §-hoz

Az Állami Vagyonügynökség és az Állami Vagyonkezelő Rt befizetési kötelezettségeivel az általános indoklás foglalkozik részletesen. Kiemelendő, hogy az Állami Vagyonkezelő Rt. fizetési kötelezettségeinek 1994. január 6-án 3.117.172 ezer forint értékben eleget tett.

A 16-19. §-hoz

E paragrafusok ismertetik az 1991. évi állami költségvetés végrehajtásáról szóló törvényben szabályozott, a költségvetés belföldi pénztulajdonosokkal szembeni tartozásaira, az Állami Fejlesztési Intézet Rt-re, mint hitelezőre ruházott felhatalmazások érvényesítését az általa kezelt, államháztartáson kívüli adósokkal szemben fennálló követelések tekintetében, továbbá a hitelkonszolidáció során megvalósított intézkedéseket.

A 20. §-hoz

Az 1993. évi költségvetési törvény 39. §-ának módosítását két ok teszi szükségessé. A "Budapesti felsőoktatási-innovációs" kötvénnyel finanszírozott egyetemi beruházás ütemezése miatt a tényleges kötvénykibocsátást - javítva a költségvetés jövőbeni adósságszolgálatának időbeni struktúráját - az eredetileg tervezett két év helyett (1993 és 1994) 1996-ig vagy 1997-ig lehet ütemezni. Ez természetesen a kötvénykibocsátás nominális összegének az inflációnak megfelelő növelését is szükségessé teszi.

Másrészről a kormány a 3111/94. számú kormányhatározatában döntött arról, hogy a honfoglalás 1100. éves évfordulójának megünneplésével kapcsolatos múzeumi rekonstrukció költségeinek finanszírozása ne új kötvénykonstrukcióval, hanem az 1992. évi LXXX. törvény 39. §-ában meghatározott "budapesti innovációs-felsőoktatási kötvény" módosításával és a kibocsátási összeg 2,5 milliárd forinttal való megemelésével történjen. A törvénymódosítás javaslat ezt a két változást tükrözi.

A 21. §-hoz

A Magyar Államvasutak az 1993. évi járadékfizetési kötelezettségének nem tudott eleget tenni, és erre a következő években sem lesz képes. Ezért a Kormány azt javasolja a Parlamentnek, hogy a Magyar Államvasutak fennálló állami alapjuttatás tartozását engedje el.