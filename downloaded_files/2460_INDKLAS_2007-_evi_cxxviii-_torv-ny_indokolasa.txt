2007. évi CXXVIII. törvény indokolása

a Magyar Köztársaság 2006. évi költségvetésének végrehajtásáról

Általános indokolás

I. A kormányzat gazdaságpolitikájának fő vonásai 2006. évben

A Magyar Köztársaság 2006. évi költségvetéséről szóló 2005. évi CLIII. törvény (a továbbiakban: 2006. évi költségvetési törvény) általános indoklásában a kormány egyértelműen rögzítette, hogy gazdaságpolitikájának egyszerre két, több vonatkozásban egymással ellentétes elvárásnak kell megfelelnie: biztosítani kell a megkezdődött felzárkózás folyamatosságát, ugyanakkor jelentős javulást kell elérni az egyensúlyi feltételek alakulásában. E nehéz feladat teljesíthetőségének irányába hatott az a tény, hogy a megelőző, kétéves időszakban a GDP növekedési üteme folyamatosan 2-3 százalékponttal az EU átlag felett alakult, miközben az államháztartási deficit a 2002. évi kiugróan magas mértékről 2003-ban és 2004-ben is csökkent.

Ez utóbbi tendencia azonban 2005. végén, majd 2006 első félévében nem folytatódott. Világossá vált, hogy az egyensúly javítása az eredetileg feltételezettnél nagyobb és mélyebb változásokat igénylő erőfeszítéseket kíván.

A külső konjunktúra 2006 egészében továbbra is kedvezően alakult. A világgazdaság egészében a növekedés elérte a 6%-ot. Az EU GDP-je 2,9%-os ütemben növekedett a 2005. évi 1,7%-ot követően, ami lehetőséget nyújtott a magyar export további bővülésére is.

Elsősorban e folyamatoknak köszönhetően a magyar GDP 2006 egészében 3,9%-os mértékben emelkedett. Ez nem sokkal marad el a potenciálisnak tekinthető növekedési ütemtől, és lényegében megfelel a 2006. évi költségvetés tervezésekor prognosztizáltnak (kb. 4%).

Az első negyedévi markáns növekedést követően a GDP üteme az év folyamán fokozatosan lefékeződött és a negyedik negyedévre 3,2%-ra lassult (naptári hatások kiszűrésével 3,4% volt). Ennek oka elsősorban az volt, hogy az év második felében már érzékelhető volt az egyensúlyjavítást célzó kormányzati intézkedések hatására elinduló reálgazdasági alkalmazkodás.

A lassulás a növekedési szerkezet átalakulásával járt együtt. A gazdaságot a második negyedévtől kezdve már ellentétes konjunkturális fejlődés jellemezte, ami a belső kereslet csökkenésében és ezzel párhuzamosan a kedvező nemzetközi konjunkturális környezetre érdemben reagálni tudó nettó export javulásában jól tükröződött. E folyamatok következtében a húzóerő a növekvő mértékű nettó export volt, míg a fogyasztás és a beruházások GDP-hez való hozzájárulása csökkent.

A GDP termelési oldalán 2006-ban a feldolgozóipari termelés volt a növekedés motorja. A feldolgozóipar hozzáadott értéke közel 10%-kal nőtt az év egészében, ilyen erős dinamikára utoljára 2000-ben volt példa. A piaci szolgáltatások hozzáadott értékének bővülése némileg meghaladta a GDP-ét, míg a nem piaci szolgáltatásoké a költségvetési konszolidáció következtében mérsékelt ütemben emelkedett (0,9%). Az építőiparban és a mezőgazdaságban a hozzáadott érték mérséklődése következett be. Az előbbi mögött a lakásberuházás és az autópálya-építés csökkenése áll, míg a mezőgazdaság visszaesése mögött a 2004-es év kimagasló termelésnövekedése óta tartó korrekció.

A javuló külső konjunktúra hatására 2006 elejétől az export és az import dinamikusan bővült. Az év egészében az áruexport volumene 17%-kal nőtt. A kivitel szerkezetében súlyánál fogva a gépexport 20%-os volumennövekedése dominált, de minden szakágazat jelentősen növelni tudta teljesítményét. Az új EU-tagországokba és az EU-n kívüli országokba irányuló export - a célszerűnek tartott diverzifikáció irányában hatva - az átlagost jóval meghaladó ütemben bővült (37%, illetve 31%).

Az áruimport volumene évesen 13%-kal emelkedett: az első negyedévi nagymérvű növekedés után a második és harmadik negyedévben jelentősen visszaesett, majd a negyedik negyedévben kissé élénkült a behozatal. Az import termékszerkezetében is a gépbehozatal volt a meghatározó. Az energiaimport volumene nem emelkedett, miközben az euró értéke közel 14%-kal nőtt.

A magyar cserearányok az energiahordozók áremelkedése következtében az első háromnegyed évben közel 2%-kal romlottak, szeptembertől a bázisidőszakhoz képest az energia árak erőteljesen mérséklődtek, ami kb. 0,5% cserearány-javulást eredményezett a negyedik negyedévben. Így évesen a cserearányok 1,4%-kal romlottak.

Az áruforgalom hiánya közel 1 milliárd euróval volt kedvezőbb, mint 2005-ben, miközben a cserearány romlása hasonló nagyságrendű árveszteséget okozott.

A gazdaság beruházási teljesítménye 2006. egészében a vártnál jóval kedvezőtlenebbül alakult. Az első negyedévi markáns bővülést követően a nemzetgazdasági beruházások volumene fokozatos mérséklődést mutatott és az év egészében 2%-kal visszaesett. A beruházási szerkezet nem módosult számottevően 2006 folyamán: mind az építési (-1,7%), mind a gépberuházások (-1,3%) közel azonos mértékben csökkentek.

A dinamika lassulásához részben az út- és autópálya-építések csökkenése járult hozzá jelentős mértékben, de a lakásberuházások is erőteljesen visszaestek. A lakásépítési engedélyek száma 13,1%-kal, a használatba vett lakások száma pedig 17,4%-kal csökkent a tavalyi évben.

Kedvezőtlennek mondható továbbá, hogy a kétszámjegyű növekedést mutató feldolgozóipari termelés nem párosult a beruházások növekedésével. A feldolgozóipari beruházások kivétel nélkül minden negyedévben csökkentek, bár a visszaesés mértéke az utolsó negyedévre némileg mérséklődött. 2006 egészét jellemző erős külső kereslet és a magas kapacitáskihasználtság ellenére a feldolgozóipari beruházások éves szinten 5,1%-kal maradtak el a 2005. évitől.

Az államháztartás, a háztartási szektor és a belföldi piacra termelő vállalati kör alacsony beruházási aktivitása a fiskális konszolidáció következtében szűkülő belső kereslettel összhangban áll, ugyanakkor az exportorientált ipari vállalatok visszaeső beruházási hajlandósága az ipari és az export adatok tükrében meglepő.

A háztartások fogyasztásának növekedése 2006-ban negyedévről-negyedévre mérséklődött (2,5%, 1,7%, 0,8% és 0,1%), az év egészében csak 1,2%-kal haladta meg az előző évi színvonalat. Ezen belül a fogyasztási kiadások 1,5%-kal, a természetbeni társadalmi juttatások csak 0,3%-kal emelkedtek.

2006-ban csökkentek az államháztartás fogyasztási kiadásai, ezen belül a természetbeni transzferek 0,3%-kal emelkedtek, míg a közösségi fogyasztás 5,5%-kal esett vissza.

2006-ban a nemzetgazdasági bruttó átlagkereset 8,1%-kal, a nettó átlagkereset pedig 7,5%-kal növekedett. A bruttó átlagkereset növekedése szektorokra bontva eltérően alakult: a versenyszférában a bruttó átlagkereset éves emelkedése - részben az utolsó négy hónap kiugró adatai miatt - meghaladta a 9%-ot, míg a költségvetési szféra bruttó átlagkeresete 6,4%-kal nőtt.

A versenyszférában a tavalyi év a keresetek alakulása szempontjából egyértelműen két külön szakaszra bontható: az első nyolc hónapra, majd az utolsó négyre, amikor feltehetően az évközi, a gazdaság „fehéredése” irányában ható intézkedések hatására erőteljesebben nőttek a keresetek. A nagyobb emelkedés azokban az ágazatokban tapasztalható (építőipar, kereskedelem, vendéglátás, ingatlanügyletek és mezőgazdaság), ahol a feltételezések szerint hatása lehetett a dupla minimálbér után fizetendő kötelező járulék bevezetésének. A versenyszféra egészében augusztusig az előző év azonos időszakához képest 7,4%-kal, míg az utolsó harmadévben 10,3%-kal emelkedett a rendszeres bruttó átlagkereset.

A KSH intézményi statisztikája alapján az elmúlt évben enyhén - 0,1%-kal - emelkedett a nemzetgazdasági alkalmazottak száma. Ezen belül a versenyszférában 0,6%-kal nőtt, míg a költségvetési szektorban 2,2%-kal csökkent a létszám. Az előbbi létszámalakulását részletesebben vizsgálva, több ágazatban is az átlagot meghaladóan nőtt a létszám, míg a mezőgazdaság „már hagyományosan” a legnagyobb létszámvesztő ágazat volt.

A versenyszektor egyes ágazataiban történt, vártnál nagyobb létszámbővülés szintén összefüggésbe hozható a 2006-ban hozott intézkedések (színlelt szerződések megszüntetésére irányuló szabályozás, szigorodó munkaügyi ellenőrzés, járulékfizetés alapjának növekedése) hatására megindult „fehéredéssel” is. Ezt alátámasztja, hogy a KSH adatai szerint az elmúlt évben az egyéni vállalkozókat legnagyobb számban foglalkoztató ágazatokban (ingatlanügyek, gazdasági szolgáltatások és építőipar) jelentősen csökkent a vállalkozói igazolvánnyal rendelkezők, míg hasonló mértékben nőtt az alkalmazottak száma.

A munkanélküliségi ráta átlagosan 7,5%-ot ért el. A foglalkoztatottak és a munkanélküliek számának együttes növekedése eredményeként a gazdaságilag aktívak száma 42 ezer fővel emelkedett az elmúlt évben. 2006-ban a 15-64 éves korosztály aktivitási rátája (62%) 0,6, míg a foglalkoztatási rátája (57,3%) 0,4 százalékpontot javult 2005-höz képest.

Az éves átlagos fogyasztói áremelkedési ütem 2006-ban 3,9%, az év decemberében pedig 6,5%-os volt, lényegesen magasabb a költségvetés háttérszámításaiban prognosztizáltnál. Az árindex az év elején, jelentős részben az áfa-csökkentés hatásaként, gyorsan csökkent, márciusban és áprilisban 2,3%-ra, több évtizede a legalacsonyabb értékre mérséklődött. Május és augusztus között részben a tavasszal kezdődött forintgyengülés hatására, részben a mezőgazdasági árak emelkedése eredményeképp az index nőtt, inflációs tendenciák kezdtek megerősödni. Szeptembertől az augusztusi háztartási energia áremelések, az adóváltozások és az év közepétől tapasztalható piaci áremelkedési tendenciák együtteseként az áremelkedési ütem megugrott.

2006 egészében a folyó fizetési mérleg hiánya 5,2 milliárd euró, a GDP 5,8%-a volt, ami lényegesen alacsonyabb az eredetileg prognosztizáltnál (6,9-7,2 milliárd euró, a GDP 7,5-7,8%-a) és a 2005. évi hiányhoz képest a GDP arányában 1 százalékpontos javulást jelent. Ez döntően a külkereskedelmi áruforgalmi hiány mérséklődéséből adódott.

A tőkemérleg aktívuma megegyezett a 2005. évivel; az EU tőketranszferek kissé nőttek, de az egyéb tőkeátutalások visszaestek. Így a külső finanszírozási szükséglet a folyó hiánnyal azonos mértékben, 0,9 milliárd euróval mérséklődött, a GDP arányában a 2005. évi 6,1%-ról 5%-ra csökkent.

A magyarországi külföldi tőkebefektetések értéke 4,9 milliárd euró, a bázisidőszakénál 1,2 milliárd euróval kevesebb volt. Ezen belül a 2,3 milliárd euró értékű működő tőke (FDI) beáramlás 3,6 milliárd euróval elmaradt a 2005. évitől. A működőtőke-beáramlás a 2005. évi privatizációs bevétel nélküli szinthez képest is csökkent. A csökkenés a negyedik negyedévben következett be, ez azonban nem tőkekivonást jelentett, hanem néhány multinacionális cég a korábbi években bevont működő tőkét egyéb tőkévé (tulajdonosi hitelekké) alakította át.

A 2006-os évben a pénzügyi piacok nagy volatilitást mutattak. A forint az év első felében több mint 10%-kal gyengült. Ebben az időszakban megfigyelhető volt, hogy a feltörekvő piaci devizaárfolyamokat alapvetően nemzetközi események mozgatják (euró és dollár hozamok, más országokban nyilvánosságra kerülő makroadatok stb.). A külső okokon túl az árfolyamgyengüléshez hozzájárult, hogy rendkívül magas volt a folyó fizetési mérleg és a költségvetés hiánya. Július elejére a forint átlépte az árfolyamsáv közepét, a 282,36 forint/eurós szintet. Az év második felében azután emelkedett a globális kockázatvállalási hajlandóság, így a forint tartós erősödésbe kezdett, és év végére a 2005. végi szint fölé erősödött a hazai deviza.

Az állampapírpiaci hozamok alakulása összefüggést mutatott a forint árfolyamváltozásaival. A turbulens időszakokban - amikor a külföldiek forint eszközöket adtak el - a hozamok emelkedtek, majd szeptembertől csökkentek. A Monetáris Tanács az inflációs kilátások romlása miatt a tavalyi év folyamán öt lépésben 6%-ról 8%-ra emelte az irányadó kamatot. A reálkamat júliusig számottevően csökkent - mivel megemelkedtek az inflációs várakozások -, ezután azonban visszaemelkedett a hosszú távú átlagát jelentő 3-4%-os sávba.

II. A 2006. évi költségvetési folyamatok értékelése

A 2006. évi költségvetési törvény eredetileg a GDP 6,8%-ában határozta meg az államháztartás pénzforgalmi hiányát.

A múlt esztendőben 2042,5 milliárd forintot tett ki az államháztartás helyi önkormányzatok nélküli pénzforgalmi hiánya. A törvényi módosított előirányzat 2055,5 milliárd forint volt.

A helyi önkormányzatok a 2006. évet a 34,8 milliárd forintos törvényi előirányzattal szemben, 156,5 milliárd forintos hiánnyal zárták, mely a GDP 0,7%-át jelenti.

Mindezek alapján összességében az államháztartás pénzforgalmi hiánya 2199 milliárd forintot tett ki, mely a GDP 9,3%-a.

A központi költségvetés 2006. évi pénzforgalmi hiánya 1961,6 milliárd forintot tett ki. A bevételi oldalon a törvényi módosított előirányzatot meghaladóan alakultak a főbb adóbevételek, így többek között a társasági adó, a különadó, a jövedéki, a regisztrációs adó bevételek, valamint a személyi jövedelemadó bevételek. Ezen felül a költségvetési szervek és szakmai fejezeti kezelésű előirányzatok bevételei, a központi költségvetési szervektől származó befizetések, a helyi önkormányzatok befizetései, az állami, kincstári vagyonnal, valamint az adósságszolgálattal kapcsolatos bevételek és az egyéb bevételek is jelentősen túllépték a törvényi előirányzatot. A kiadások közül a törvényi módosított előirányzatnál magasabban teljesültek az egyedi és normatív támogatások, a lakástámogatások, a költségvetési szervek és fejezeti kezelésű előirányzatok kiadásai - egyrészt a bevételi többleteikkel összhangban -, az elkülönített állami pénzalapok és a helyi önkormányzatok támogatásai, valamint az adósságszolgálat, kamattérítés kiadásai, a kormányzati rendkívüli és egyéb kiadások és az állam által vállalt kezesség érvényesítések is.

Az elkülönített állami pénzalapok a 2006. évet 49,9 milliárd forintos többlettel zárták, ami jelentős, 25,9 milliárd forintos egyenlegjavulást jelent a törvényi módosított előirányzathoz képest. 2006-ban a Központi Nukleáris Pénzügyi Alap 13,8 milliárd forintos, a Kutatási és Technológiai Innovációs Alap 11,2 milliárd forintos, a Szülőföld Alap 0,1 milliárd forintos, a Munkaerőpiaci Alap 21,9 milliárd forintos, a Nemzeti Kulturális Alap 2,9 milliárd forintos, a Wesselényi Miklós Ár- és Belvízvédelmi Kártalanítási Alap pedig 26 millió forintos szufficittel zárt. Az egyenlegjavulás a Munkaerőpiaci Alapnál mintegy 15 milliárd forint, a Kutatási és Technológiai Innovációs Alapnál 11,2 milliárd forint, a Nemzeti Kulturális Alap 2,9 milliárd forint, a Szülőföld Alapnál pedig 0,1 milliárd forint volt. A Központi Nukleáris Pénzügyi Alapnál 3,2 milliárd forinttal volt rosszabb az egyenleg a törvényi előirányzathoz képest az engedélyezett beruházási ráfordítások növekedése következtében.

A társadalombiztosítás pénzügyi alapjainak 2006. évi költségvetési hiánya 130,8 milliárd forint volt, mely a Nyugdíjbiztosítási Alap 19,5 milliárd forintos, valamint az Egészségbiztosítási Alap közel 111,3 milliárd forintos hiányából alakult ki. Az Alapok hiánya a módosított törvényi előirányzatnál 27,4 milliárd forinttal kevesebb lett, melynek oka elsősorban a bevételi oldalon mutatkozó többlet (késedelmi pótlék és bírság, a fegyveres testületeket kedvezményes nyugellátási kiadásaihoz való hozzájárulás, valamint a társadalombiztosítási tevékenységgel kapcsolatos egyéb bevételek területén). Ezen felül a kiadási oldalon is (gyógyszer-, valamint gyógyászati segédeszköz támogatások esetében) kismértékű „megtakarítás” keletkezett.

A helyi önkormányzatok 2006. évi pénzforgalmi bevétele 3053,4 milliárd forint, kiadása 3209,9 milliárd forint volt. A hiány 121,7 milliárd forinttal alakult magasabb mértékben az előirányzatnál, melynek oka, hogy a választások évében általánosan tapasztalható a felhalmozási kiadások növekedése, aminek a finanszírozásához a tervezettnél nagyobb hitelfelvételre és értékpapír értékesítésre is szükség volt.

III. Az állami feladatellátás funkcionális bemutatása, változásának jellemzői

A kormányzati funkciók mérésére a Nemzetközi Valutaalap és az Európai Közösség egyaránt a „Classification of Functions of Government” (COFOG) szabványt alkalmazza. Ez olyan módszertani eszköz, amely összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét. A funkcionális osztályozást ezért alapvetően az államháztartás konszolidált pénzforgalmi adatainak bemutatására alkalmazzák, mégpedig elsősorban a kiadások osztályozására.

Az államháztartás konszolidált funkcionális kiadásait bemutató táblázatok az alábbi módszertani előírásokat vették figyelembe:

- az államháztartás szervezeteinek pénzforgalmi kiadásai a törvényi sorok funkcionális besorolását követik,

- a felsőfokú oktatás funkció tartalmazza az oktatási intézmények egészségügyi, valamint kutatási tevékenységét is,

- a konszolidálás az SNA/ESA módszertannak megfelelően a költségvetési szervek által fizetett munkáltatói TB járulékokra nem terjed ki.

Az államháztartás 2006. évi kiadásaira hatást gyakoroltak a gazdaságban végbemenő év közbeni változások. Mindezeket figyelembe véve pénzforgalomban 2006. évre vonatkozóan az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásainak aránya az összes kiadáson belül a 2005. évihez viszonyítva csökkent. Ezen belül az általános közösségi szolgáltatások az előző évi szintnek megfelelően alakultak, csökkenés a törvényhozó és végrehajtó szervek funkciócsoportnál volt megfigyelhető. A 2006. évben védelemre az államháztartás összes kiadásán belül 1,9%-ot fordított a költségvetés. A ráfordítások közül jelentős tétel volt a NATO tagsággal kapcsolatos kiadások alakulása.

A rendvédelem és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2006. évi államháztartási kiadások 3,9%-át tették ki. Ezen belül a tűzvédelmi feladatok ellátására 2005. évihez képest többet fordított a költségvetés.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2006-ban az államháztartás kiadásainak 60,2%-át fordították. Az oktatási tevékenységekre és szolgáltatásokra fordított összegek nominálisan növekedtek a 2005. évihez képest.

Az egészségügy területén prioritásként kezelt célokra, valamint az intézmények működési feltételeinek biztosítására az államháztartási kiadások 9,7%-át fordította a költségvetés.

A társadalombiztosítási és jóléti funkción belül a költségvetés-politikában prioritásként is megjelölt nyugellátások értéke nominálisan növekedett az előző évihez képest. Ezen felül a 2006. évben tovább növekedtek a kiadások arányában a családi pótlékok és gyermekeknek járó juttatások, az egyéb szociális támogatások, valamint szociális és jóléti intézményi szolgáltatások jogcímen folyósított összegek is. Ez utóbbi az összkiadások 2,5%-át tette ki.

A lakástámogatásokra, települési és közösségi tevékenységekre és szolgáltatásokra kifizetett összegek aránya az előző évihez képest csökkent 2006 folyamán, de így is az összkiadások 4,1%-át jelentette. A lakástámogatási rendszerben megvalósult szabályozás lehetőséget teremtett a legrászorultabbak lakáshoz jutásának elősegítésére, valamint a fiatal házasok és gyermekes családok jelentős mértékű támogatására.

A szórakoztató, kulturális és vallási tevékenységek funkcionális kiadásai az összkiadásokon belül 2,8%-ot képviseltek. Ezen belül nőtt a sport- és szabadidős tevékenységekkel és szolgáltatásokkal kapcsolatos kiadások összege.

c) A gazdasági funkciók összességében a kiadások 15,8%-át tették ki, mely jelentős növekedés az előző évhez képest (2005-ben a kiadások 13,5%-a). Ezen belül a közlekedési és távközlési tevékenységek szolgáltatások funkciócsoportra fordított összegek aránya emelkedett, mely főként a közúti közlekedési tevékenységek kiadásainak jelentős mértékű növekedésével függ össze.

A mező-, erdő-, hal- és vadgazdálkodásra fordított kiadások az összes kiadás 3,0%-át tették ki, annak ellenére, hogy az agrártámogatások jelentős részét közvetlenül az Európai Uniótól kapták meg a termelők. A környezetvédelemre az előző évhez képest nominálisan többet költött az állam, e funkcióra fordított kiadások az összkiadások 1,4%-át tették ki.

d) Az államadósság kezelésével kapcsolatos kiadások a tárgyévben 7,8%-át tették ki az összes kiadásnak, ahol a 2005. évihez viszonyított csökkenés alapvetően a kamatkiadások alakulásával magyarázható.

IV. Adó- és járulékpolitika

A 2006. évre bevezetett adóintézkedések fő célja az arányosság és az igazságosság elvének következetesebb érvényesítésével egy méltányosabb közteherviselés megteremtése volt. A költségvetési hiány csökkentésének év közben kidolgozott programja olyan intézkedések megtételét jelentette, amelyek az igazságos közteherviselés elvét erősítve bizonyos területeken növelték a lakosság, a vállalkozások közös kiadásokhoz való hozzájárulását, szélesítették az adó- és járulékalapot, valamint szűkítették az adóelkerülés lehetőségeit.

A személyi jövedelemadózásban 2006-ban folytatódott az adóterhelés mérséklése, a kedvezményrendszer átalakítása, a különböző jogcímen megszerzett jövedelmek adóterheinek közelítése. A 2006. évben a személyi jövedelemadó felső kulcsa 38%-ról 36%-ra csökkent, a 18%-os adókulcs határa 1 millió 500 ezer forintról 1 millió 550 ezer forintra emelkedett. A minimálbér a kiegészítő adójóváírás havi 1260 forintról 2340 forintra történő megemelése révén adómentes maradt.

Az igazságosság erősítése érdekében változtak az igénybe vehető adókedvezmények, adómentességek:

- az egy- és kétgyermekes családoknál megszűnt a családi adókedvezmény, a három- és többgyermekes családok adókedvezménye csökkentett mértékben megmaradt;

- az önkéntes kölcsönös biztosítópénztári adókedvezmény a pénztárnál vezetett egyéni számlán történő jóváírássá alakult;

- a nyugdíjas évekre szóló öngondoskodás új lehetőségét teremtette meg a nyugdíj-előtakarékossági számla bevezetése, amelyhez a személyi jövedelemadóban jóváírás tartozik;

- a munkáltató által adható adómentes bevételekre 2006-tól egy értékbeli korlátozás (400 ezer forint) érvényesül.

Az adóalap szélesítése keretében 2006. szeptember 1-jétől a kamat és a tőzsdei ügyletek jövedelme utáni adómérték 0%-ról 20%-ra változott, a céges telefon magáncélú használata adókötelessé vált, a természetbeni juttatásokra vonatkozó adómérték pedig 44%-ról 54%-ra emelkedett.

A társasági adózásban folytatódott a vállalkozások versenyképességének javítása, a kisvállalkozások adóterhelésének mérséklése. Az előbbi célok érdekében 2006-tól 5 millió forint adóalapig 10%-os társasági adókulcs alkalmazható. Ezt azok a vállalkozások vehetik igénybe, amelyek alkalmazottaik után legalább a minimálbér kétszerese alapján fizetnek járulékot, és adókedvezményt nem érvényesítenek. A vállalkozások jövedelmi helyzetét jelentősen javította, hogy 2006-tól a helyi iparűzési adó ráfordításként elszámolt összege teljes mértékben csökkenti az adózás előtti eredményt. A beszerzéskor egy összegben költségként elszámolható eszközök értékhatára 50 ezer forintról 100 ezer forintra emelkedett.

A különböző formában megszerzett jövedelmek adóterhelésének közelítése érdekében 2006. október 1-jétől az egyszerűsített vállalkozói adó mértéke 15%-ról 25%-ra emelkedett, valamint bevezetésre került a december 20-áig teljesítendő „feltöltési” kötelezettség.

A költségvetés egyensúlyának javítása érdekében 2006. szeptember 1-jétől a társas vállalkozások és az egyéni vállalkozók a korrigált adózás előtti nyereségük után 4%-os különadót fizetnek.

2006. évben az áfa bevételeket érintő legfontosabb módosítások az áfa kulcsok tekintetében történtek. A nemzetközi viszonylatban magasnak számító általános forgalmi adó felső kulcsa 2006. január 1-jétől 25%-ról 20%-ra csökkent, kivéve az üzemanyagokat, ahol már 2005. októberétől érvényesült a 20%-os adókulcs. A napilapok és az előfizetéses úton terjesztett egyéb sajtótermékek átsorolásra kerültek az 5%-os adókulcsba. További változást jelentett 2006-tól, hogy megszűnt az államháztartási támogatás miatti arányosítási kötelezettség, illetőleg a hulladékkereskedelemben bevezetésre került a fordított adóztatás. Az államháztartási egyensúly javítása érdekében 2006. szeptember 1-jétől a 15%-os áfa-kulcs 20%-ra nőtt, így a 15%-os kedvezményes áfa kulcs megszűnésével az áfa rendszer kétkulcsossá (5%, 20%) vált. Szeptember 1-jétől viszont 50%-ról ismét 70%-ra emelkedett a telefonszolgáltatásokra jutó áfa levonható aránya. Mindezeken túlmenően megjelent a törvényben az adószám felfüggesztésének jogintézménye és az energiapiaci liberalizáció miatt módosult a folyamatos termékértékesítés és szolgáltatásnyújtás fogalma is.

A regisztrációs adó esetében az áfa kulcs csökkentésének ellentételezésére 2006-tól emelkedtek az adótételek. További változást jelentett az „avultatás” rendszerének bevezetése, illetőleg a regisztrációs adó áfa-alapból való kivétele.

A jövedéki adó 2006. év január 1-jei emelése döntően az áfa kulcs változása miatt kieső áfa bevételek kompenzálása miatt volt szükséges. Ez alól kivétel az ásványolajtermékek, az üzemanyagok köre, ahol nem történt adóemelés. A cigaretta adója részben az áfakulcs csökkenését ellensúlyozó mértékben emelkedett, emellett azonban további mintegy 7,5%-os emelés történt az uniós minimumadó szinthez való közelítés végett. A finomra vágott fogyasztási dohányoknál az áfa kulcs csökkentés kompenzációján felül további 1,5%-os, az egyéb fogyasztási dohányoknál pedig mintegy 4%-os adóemelés történt. A szivar, szivarka adója mindössze az áfa kulcs csökkenést kompenzálva emelkedett. Az alkoholtartalmú italok jövedéki adója szintén az áfakulcs csökkenését ellentételező mértékben nőtt. Mindez a tömény szeszesitalok esetében mintegy 15%-os, a sörnél 20%-os, a pezsgőnél 25%-os, a köztes alkoholtermékeknél pedig 33%-os jövedéki adóemelést jelentett. Megszűnt a szőlőbor utáni jövedéki adóteher, a jövedéki adó 0 Ft/liter-ben került megállapításra. 2006. szeptember 1-jétől a cigaretta jövedéki adója az EU minimum adószinthez való közelítés végett további 5,7%-kal, az alkoholok adója pedig átlagosan 7%-kal növekedett.

A helyi iparűzési adóban 2006-tól a vállalkozások terhét mérsékelte az a módosítás, amely szerint a külföldi telephelyen végzett tevékenységükből származó, külföldön adózott adóalappal csökkenthető az iparűzési adóalap.

Az arányos és méltányos közteherviselés erősítése végett 2006-ban bevezetésre került a luxusadó. Az adó alanya az a magánszemély, aki az adóév első napján a lakóingatlan tulajdonosa. Az adó mértéke a 100 millió forint számított értéket meghaladó rész 0,5%-a.

A társadalombiztosításban 2006-tól mindazon járulékköteles jövedelmek után is meg kell fizetni az egyéni egészségbiztosítási járulékot, amelyek korábban mentesek voltak e kötelezettség alól (mellékfoglalkozás, másodállás, tisztségviselő). Az egészségügyi kiadásokhoz átlag alatti mértékben hozzájáruló személyeknek 2006-tól a kiegészítő jövedelmeik után, évi 400 ezer forintig, 4% egészségügyi hozzájárulást kell fizetniük.

A társadalombiztosítás területén 2006. szeptemberétől további jelentős változások történtek. Így például a foglalkoztatók, a főállású egyéni- és társas vállalkozók körében bevezetésre került a minimum járulékalap: főszabályként havi 125 ezer forint után kellett megfizetni a járulékokat (ez alól akkor volt kivétel, ha a kötelezett bejelentést tett az állami adóhatósághoz); az egyéni egészségbiztosítási járulék 4%-ról 6%-ra emelkedett; a nem biztosított, de jövedelemmel rendelkező személyek 15%-os egészségügyi szolgáltatási járulékot fizetnek. A Munkaerőpiaci Alap finanszírozási stabilitásának erősítése érdekében 2006. szeptember 1-jétől a munkavállalói járulék 1%-ról 1,5%-ra emelkedett.

Az adózás rendjét illető változás, hogy 2006-tól fokozatosan a munkáltatóknak és a kifizetőknek személyre egységesen lebontott adatok feltüntetésével havonta, elektronikusan be kell vallaniuk a magánszemélyeknek kifizetett, adó-, illetve társadalombiztosítási kötelezettséget eredményező juttatásokat. Az adóhatóságnak 2006-tól szakmánkénti (tevékenységenkénti) átlagos jövedelmezőségi mutatókat kell kialakítania, s az azt el nem érő vállalkozásokat fokozottabb ellenőrzés alá kell vonnia.

A 2006. évtől bevezetésre került az egyszerűsített közteherviselési hozzájárulás, amely a jellemzően művészeti, szellemi szabadfoglalkozás körébe tartozó tevékenységet folytató magánszemélyek számára - választásuk alapján - teremtett könnyített adó- és járulékfizetési lehetőséget. Az ekho mértéke összességében 35%, azon belül 20% a kifizetőt terhel, 15%-ot pedig a magánszemély visel.

V. A központi költségvetés 2006. évi előirányzatai

1. Bevételi előirányzatok

1.1. Gazdálkodó szervezetek befizetései

A 2006. évi költségvetési előirányzat a társasági adó címén 455,9 milliárd forint bevétellel számolt. A tervezettel szemben a tényleges adóbevétel 468,7 milliárd forint (éves szinten a bruttó befizetés 541,1 milliárd forint, míg az azt csökkentő kiutalás 72,4 milliárd forint) lett, amely 12,8 milliárd forinttal, 2,8%-kal több az előirányzatnál. Az előirányzatnál magasabb adóbevétel az adózás előtti nyereség, az adóalap tervezettnél magasabb összegével volt összefüggésben.

A központi költségvetésnek az előző esztendőhöz képest 2006-ban 38,6 milliárd forinttal, 9%-kal több bevétele származott a társasági adóból. Az adóterhelés egy makroszintű mutatója, a GDP-arányos adóbevétel a 2005. évi 1,9%-ról 2006. évre 2%-ra emelkedett.

A társasági adóelőleg-fizetés és -feltöltés rendjéből fakadóan a decemberi befizetés 2006-ban is kiemelkedő volt, ekkor 174,2 milliárd forint bevétel teljesült. Megjegyzést érdemel, hogy a decemberi hónap az éves adóbevétel szempontjából változatlanul meghatározó, hiszen 2006-ban ekkor érkezett az éves adóbevétel 37,2%-a (2005-ben ez a részarány 37,5% volt).

A 2005-ben két évre bevezetett, a hitelintézetek és pénzügyi vállalkozások különadója címén a 2006. évre vonatkozó költségvetés 36,1 milliárd forintnyi bevételt irányzott elő. A tényleges bevétel 35,3 milliárd forint lett, így az adózók az előirányzatnál 2,1%-kal kevesebb különadót fizettek a központi költségvetésbe.

Az egyszerűsített vállalkozói adó (EVA) címén a 2006. évre vonatkozó költségvetés eredeti előirányzatként 106,9 milliárd forint bevétellel számolt. Az adószabályok 2006. októberi változása (az adókulcs emelése, a feltöltési kötelezettség bevezetése) alapján a 2006. évi költségvetési törvény módosítása 154,4 milliárd forintra emelte az előirányzatot. A tényleges bevétel 143,1 milliárd forint lett, így az EVA alanyai a módosított előirányzatnál 11,3 milliárd forinttal, 7,3%-kal kevesebb EVA-t fizettek a központi költségvetésbe. A törvényi előirányzatnál kevesebb adóbevételt a tervezettnél kisebb 2006. évi adóalap, illetve az adózói magatartás - az adószabályok évközi változását követő - módosulása okozta. Az adóalanyok jó része ugyanis a 25%-os adókulccsal érintett IV. negyedévről a számlázást előrehozta a 15%-os adókulccsal „terhelt” III. negyedévre.

Az EVA-ból származó költségvetési bevétel az előző évhez viszonyítva 2006-ban 51,7 milliárd forinttal, illetőleg 56,6%-kal emelkedett.

A társas vállalkozások 2006. szeptemberétől a korrigált adózás előtti nyereségük után 4%-os különadót fizetnek. A 2006. évi költségvetési törvény módosítása a különadóból 40 milliárd forint bevételt irányzott elő. A 2006. évi teljesítés 50,9 milliárd forint volt, amely az előirányzathoz képest 10,9 milliárd forintos, 27,4%-os többletet jelent. Az előirányzathoz viszonyított többlet a tervezettet meghaladó adóalappal van összefüggésben.

Bányajáradék címén a 2006. évben 33,6 milliárd forint bevétele keletkezett a költségvetésnek. Az év során a 28,7 milliárd forintos éves előirányzat 17%-kal túlteljesült. Az előző évhez viszonyított növekedés 9,8 milliárd forintos összegű volt. A bányajáradék mintegy 90%-a a kőolaj és a földgáz kitermeléséből származik. A bevétel növekedés jórészt a szénhidrogén után befizetett bányajáradék összegében jelentkezett, amely elsősorban a földgáz fajlagos értékének 42%-os és a kőolaj fajlagos értékének 26,7%-os emelkedése miatt következett be.

2006. évben a központi költségvetés játékadó-bevétele 71,5 milliárd forint volt, amely az előirányzatot 1,1%-kal, az előző évi teljesítést pedig 7,7%-kal haladta meg. A bevétel növekedés oka elsősorban a pénznyerő automata játékadójának emelkedése volt.

2006. évben energia adó címén 12,5 milliárd forint bevétele származott a költségvetésnek. Az adóbevétel az éves előirányzatot (12 milliárd forint) 0,5 milliárd forinttal (4,2%-kal) haladta meg. A szerényebb adóemelkedés hátterében a változatlan adótétel, és az energiatakarékosabb technológiák számítottnál gyorsabb elterjedése áll.

A környezetterhelési díjból származó befizetés összege a 2006. évben 6,1 milliárd forint volt, amelyből mindössze 0,5 milliárd forint visszatérítés történt, ezáltal a bevétel 5,6 milliárd forint lett. A környezetterhelési díj tehát elmaradt a tervezett 9 milliárd forinttól, az éves előirányzat 62%-a teljesült. A havi, illetve negyedévi adatok ez évben is jelezték, hogy jelentősen alacsonyabbak a befizetésként figyelembe vehető értékek. A 2005. évi jóváírásokhoz képest azonban javuló tendencia figyelhető meg, hiszen a befizetés 1,5 milliárd forinttal meghaladta tavalyi évit. Összességében a múlt évihez képest 2,4 milliárd forinttal lett kedvezőbb a 2006. évi díjbevétel.

Az egyéb befizetések jogcímen 2006-ban 35,2 milliárd forint volt a bevétel. Ez a teljesítés közel 50%-kal, 11,2 milliárd forinttal túllépi az előirányzatot, és 14 milliárd forinttal az előző évi bevételt. A túlteljesülés alapvetően a II. félévben megvalósítható pótlék nélküli önellenőrzések kivételes lehetőségével hozható összefüggésbe.

A 2006. évi költségvetési törvény 13. § (1) bekezdésében tételesen felsorolt bevételek (adó- és adójellegű bevételek, korábban nyújtott támogatások visszatérülése) a központi költségvetés központosított bevételeit képezték. Ezen bevételek a központi költségvetés mérlegében az egyéb központosított bevételek mérlegsoron jelentek meg. Az éves 140,4 milliárd forintos teljesítés jelentősen, mintegy 34%-kal múlta felül a törvényi előirányzatot. A túlteljesülés elsődleges oka, hogy a MOL Nyrt. által a lakossági gáz árkompenzáció pénzügyi fedezetét biztosító energiagazdálkodási célelőirányzatba befizetett bányajáradék az eredetileg tervezett 50 milliárd forint helyett elérte a 87,6 milliárd forintot.

1.2. Fogyasztáshoz kapcsolt adók

Általános forgalmi adóból 2006. év során 1832 milliárd forint bevétele keletkezett a költségvetésnek, így a módosított előirányzat 2 milliárd forinttal, az 1791 milliárd forintos eredeti előirányzat pedig 41 milliárd forinttal, 2,3%-kal teljesült túl. Az előző évhez képest a költségvetés nettó áfa bevétele 2006. évben 46,7 milliárd forinttal volt magasabb, melyhez közel egyenlő mértékben járult hozzá a bruttó áfa bevételek növekedése és a kiutalások csökkenése. A nettó áfa bevétel mérsékelt ütemű emelkedése makrogazdasági tényezők, az államháztartás konszolidációja és az áfa szabályozásváltozások komplex hatásának eredménye.

A bruttó áfa befizetések 2006. évi növekedése elmaradt a kiskereskedelmi forgalom 6,4%-os folyóáras bővülésétől. Ez jórészt annak köszönhető, hogy a normál áfa kulcs 5 százalékpontos csökkentésének hatása egész évben jelentkezett, míg a 15%-os kedvezményes kulcs 20%-ra emelése csak a IV. negyedévben növelte az áfa bevételeket. Az APEH által beszedett ún. „belföldi” befizetések 2006. évi mérsékelt ütemű növekedése a szabályozás változásával és makrogazdasági tényezőkkel egyaránt magyarázható. A bruttó áfa bevételek „belföldi” befizetéseknél kedvezőbb alakulása alapvetően a VPOP által beszedett import áfa bevételeknek köszönhető. A dohánytermékek utáni áfa befizetés 2006. évben 6%-os csökkenést mutat a bázishoz képest. (2005. évben közel 9%-os volt a csökkenés.) A csökkenés ütemének mérséklődésében szerepet játszott egyrészt az, hogy a normál áfa kulcs mérséklődését a cigaretta szabadforgalomba helyezésének emelkedése részint ellensúlyozta, másrészt az is, hogy az illegális forgalommal szemben hatékonyabb fellépés volt tapasztalható. A kiutalások 2005-höz viszonyított változása - az előző évi magas bázis miatt is - meglehetősen hullámzó volt. A tárgyidőszakban a kiutalásokra az erőteljes exportnövekedés, valamint az adómértékek változása hatott jelentős mértékben. A szabályozóváltozásokkal összefüggésben 2006. I. negyedévében a kiutalásoknál még a 25%-os normál kulcs érvényesült, a visszaigénylések nagyságrendje ezt követően mérséklődött a normál kulcs csökkentésének megfelelően. Így 2006. I. félévében 3,9%-kal volt alacsonyabb a visszautalások összege. Hasonlóan a 15%-os kedvezményes kulcs megszűnése is csak késleltetve, 2006. legvégén éreztette hatását az áfa visszautalásokban. Összességében a 2006. évi kiutalások minimális, 1,9%-os csökkenést mutatnak a 2005. évhez képest.

2006. évben regisztrációs adó címén a költségvetésnek 88,4 milliárd forint bevétele származott. Az adóbevétel az éves előirányzatot 7,3 milliárd forinttal haladta meg. Az előirányzat túlteljesülése annak tudható be, hogy az áfa kulcs csökkentés ellentételezésén felül a regisztrációs adó áfa alapból való kikerülése miatti további adóemelés az előirányzaton felüli többletként jelentkezett. Ezzel egyidőben a gépjármű értékesítések piacának visszaesése negatív hatást gyakorolt az adóbevételekre. Az áfa kulcs csökkentését, valamint a regisztrációs adó áfa alapból való kikerülését ellentételező adóemelés - mivel átlagban változatlan maradt az adótartalom -, nem gyakorolt számottevő hatást az árakra.

2006. évben jövedéki adó címén 760,8 milliárd forint bevétele származott a költségvetésnek. Az adóbevétel az éves eredeti előirányzatot 10,7%-kal lépte túl, a módosított előirányzatot pedig 3,5%-kal haladta meg. A jövedéki adó hatálya alá tartozó mindhárom termékkörben kedvezően alakultak az adóbevételek. Az üzemanyagok esetében a többlet adóbevétel a jövedéki adó változatlansága mellett a forgalom élénküléséből adódott, amelyben az áruszállítás folyamatos bővülésén túlmenően, a VPOP hatékony fellépésének köszönhetően jelentős szerepet játszott az értékesítés legális forgalom irányába történő átterelődése. A dohánytermékek, valamint a szeszesitalok és egyéb termékek esetében a bevételi többlet a januári és szeptemberi adóemelésekkel együtt a (legális) forgalom kedvező alakulásának tudható be.

1.3. A lakosság befizetései

A 2006. évre vonatkozó költségvetés előirányzatként 1569,1 milliárd forint államháztartási szintű személyi jövedelemadó-bevétellel számolt, amelyből a központi költségvetést megillető bevétel 1095,4 milliárd forintot képviselt, míg a helyi önkormányzatok részesedése 473,7 milliárd forint volt. A ténylegesen befolyt államháztartási bevétel 1579,8 milliárd forint lett (az 1677,1 milliárd forintos bruttó befizetést 97,3 milliárd forintnyi kiutalás csökkentette), amelyből a központi költségvetést megillető befizetés 1119,1 milliárd forint, míg a helyi önkormányzatok részesedése 460,7 milliárd forint volt. Államháztartási szinten a teljesítés az előirányzathoz képest 10,7 milliárd forintnyi többletet mutat. Az előirányzatot felülmúló adóbevétel a tervezettet meghaladó lakossági bér- és keresettömeggel, illetve a kamatjövedelem utáni adóbefizetéssel magyarázható.

A 2006. évben realizált személyi jövedelemadó-bevétel az államháztartás szintjén 142,1 milliárd forinttal, mintegy 10%-kal volt több a 2005. évi bevételnél. A személyi jövedelemadó keretében realizált adóbevétel 2006-ban tapasztalt növekedése felülmúlta a folyóáras bruttó hazai termék 7,7%-os emelkedését, így a személyi jövedelemadó-bevétel/GDP hányados 2005. évi 6,5%-ról 2006. évre 6,7%-ra nőtt, amely az elvonás növekedését jelenti.

Adóbefizetések címen a központi költségvetésben a bérfőzési szeszadóból származó bevétel szerepel, amely a 2006. évre 7,3 milliárd forintban teljesült. Ez az összeg mind az előirányzatot, mind az előző évi teljesítést több mint kétszeresével haladta meg, ami egyrészt a gyümölcstermés szempontjából kedvező időjárással, másrészt az adó mértékének emelésével magyarázható.

Az illetékbefizetések központi költségvetésbe befolyó 2006. évi összege 111,1 milliárd forintot tett ki, amely szinte megegyezik az előző évi teljesítéssel, az éves előirányzathoz viszonyítva pedig 8,9%-os növekedést mutat. A befizetések szerkezetét tekintve az előző évhez képest a 2006 évi bevétel öröklési illetékből 2%-kal volt több, ajándékozási illetékből pedig 8%-kal volt kevesebb. Különböző mértékű, de egyirányú változás valósult meg visszterhes ingatlanátruházási illetékből, ahol 4,9%-kal, visszterhes gépjármű átruházásából, ahol 5,9%-kal, valamint eljárási illetékből, ahol 7,1%-kal magasabb bevétel realizálódott.

1.4. A költségvetési szervek és fejezeti kezelésű előirányzatok bevételei

A fejezetek - a központi beruházások, a központi költségvetési szervek és a szakmai fejezeti kezelésű előirányzatok együtt - 2006. évben 1267,8 milliárd forint nem költségvetési támogatásként kezelt bevételt értek el; az eredeti előirányzat 333,8 milliárd forinttal (35,7%-kal) túlteljesült.

Az előző évben realizált 1009,3 milliárd forint saját bevételhez képest összesen 519,7 milliárd forinttal több folyt be az államkasszába. Ez 69,5%-os növekedést jelentett.

A működési bevételek legnagyobb hányadát az egyéb saját bevételek (200,8 milliárd forint) képezik; ez az arány 2006. évben 41,3% volt. Az egyéb saját bevételek tartalmazzák az áru és készletértékesítést, a szolgáltatások ellenértékét, a továbbszámlázott szolgáltatások értékét, a bérleti és lízingdíj bevételeket, az intézményi ellátási díjakat, az alkalmazottak térítési díjait. A működési bevételek 27,7%-át (134,5 milliárd forintot a hatósági jogkörhöz köthető bevételek adják. Itt jelennek meg az igazgatási szolgáltatási díjak, a felügyeleti jellegű tevékenység díjai, valamint a bírság bevételek. A működési célú pénzeszköz átvétel aránya a működési bevételeken belül 2006-ban 24,9% (120,9 milliárd forint) volt. Ennek legnagyobb tétele az EU költségvetésből átvett pénzeszközök 103,4 milliárd forintja. A vállalkozásoktól átvett pénzeszközök 2006-ban 4,0 milliárd forintot tettek ki. Az általános forgalmi adó bevétel, illetve visszatérülés címén befolyt 26,6 milliárd forint a tervezettet 66,3%-kal haladta meg.

A felhalmozási és tőke jellegű bevételeknél a 2006-ban realizált 236,7 milliárd forint 38,7 milliárd forinttal meghaladja az eredeti előirányzatot. Ezen belül a tárgyi eszközök és immateriális javak értékesítéséből 18,8 milliárd forint (ebből ingatlanértékesítés 4,5 milliárd forint) származott, a tervezett 13,2 milliárd forinttal szemben. A pénzügyi befektetések bevételei tekintetében 1,4 milliárd forint volt az osztalék és hozambevétel, és 1,8 milliárd forint részvény, részesedés értékesítésből befolyt összeg. A felhalmozási célú pénzeszköz átvétel aránya a felhalmozási és tőke jellegű bevételeken belül 2006-ban 90,7% (214,79 milliárd forint) volt. Ennek legnagyobb tétele az EU költségvetésből átvett pénzeszközök 202,9 milliárd forintja. A vállalkozásoktól átvett pénzeszközök 2006-ban 9,6 milliárd forintot tettek ki.

A támogatás értékű bevételek összege 2006-ban 446 milliárd forint volt, amely 155,3 milliárd forinttal (53,4%) haladta meg a tervezett összeget. (Támogatás értékű bevétel az a bevétel amelynek forrása az átadójánál támogatásként, vagy valódi saját bevételként került megtervezésre, ugyanakkor a kedvezményezett költségvetési szervnél nem előirányzat módosítással, hanem csak tényleges kiadás-bevételként kerülhet át a jogszabályi előírások alapján.) Ezen belül a támogatás értékű működési bevétel aránya 87,4% (389,7 milliárd forint), a támogatás értékű felhalmozási bevételek összege 56,3 milliárd forintot tett ki. A támogatás értékű bevételeken belül a társadalombiztosítási alapból kapott összegek voltak a legjelentősebbek, ez összesen 182,2 milliárd forintot jelentett.

1.5. A központi költségvetési szervektől származó befizetések

A központi költségvetési szervektől származó befizetések címen 2006-ban összesen 110,5 milliárd forint, az éves törvényi előirányzat mintegy 5,8-szerese folyt be a központi költségvetésbe. Ennek legnagyobb tételét a 2005. évi előirányzat-maradvány terhére előírt befizetési kötelezettségből befolyt 83,3 milliárd forint tette ki. További jelentősebb bevételek: a költségvetési szervek egyes bevételeinek 5%-át kitevő, a kincstári vagyoni részesedés címén befizetett összegek, a teljesen saját bevételből gazdálkodó intézmények részére meghatározott befizetési kötelezettségek, a központi költségvetési szervek vállalkozási tevékenységéből keletkezett nyereségük 16%-ának a befizetése, a központi költségvetési szervek vagyonkezelésében lévő ingatlanok értékesítéséből származó bevételnek a központi költségvetés központosított bevételét képező hányada.

1.6. Elkülönített állami pénzalapok befizetései

A Munkaerőpiaci Alap 2006-ban teljesítette az előírt 82 milliárd forint költségvetési befizetést: A munkanélküli ellátórendszer változásával összefüggő 30 milliárd forintot, valamint a megváltozott munkaképességű személyek foglalkoztatásának támogatására szolgáló 52 milliárd forintot.

1.7. A helyi önkormányzatok befizetései

A helyi önkormányzatok befizetései címen 2006. évben a 6,5 milliárd forintos éves előirányzat 239,9%-a, 15,6 milliárd forint került befizetésre. Ez az összeg a 2005. évi teljesítéssel közel azonos. E bevétel alapvetően a 2005. évi zárszámadással és az Állami Számvevőszék megállapításaival, valamint a könyvvizsgálók „hitelesítési” munkájával kapcsolatban - döntően a normatív állami támogatások tervezésével, valamint a központosított, a címzett- és céltámogatások elszámolásával összefüggésben - jogtalanul igénybe vett támogatások évközi visszafizetéséből származik. Hozzájárul továbbá a helyi önkormányzatok ellen - a 2004. évi zárszámadással összefüggésben - benyújtott inkasszók teljesülése is.

1.8. Állami, kincstári vagyonnal kapcsolatos befizetések

Az állami, kincstári vagyon hasznosításából 2006. évben 33 milliárd forint bevétele származott a költségvetésnek. Ennek döntő hányadát az állami tulajdonú társaságoktól elvont osztalékok tették ki.

Az osztalék bevételekből tervezett 17 milliárd forinttal szemben 2006-ban 22,9 milliárd forint folyt be a költségvetésbe. E bevételek alapvetően az Állami Privatizációs és Vagyonkezelő Zrt. (a továbbiakban: ÁPV Zrt.) és a Magyar Fejlesztési Bank Rt. befizetéseiből származtak.

Az ÁPV Zrt. eredetileg 8,95 milliárd forint összegű osztalékot tervezett elvonni az állami tulajdonú társaságoktól. A tényleges osztalék-elvonás meghaladta a tervezettet. Az osztalék bevételek főbb tételei a következők voltak:

 

 

 

 A társaság megnevezése

 2006. évi terv

 2006. évi tény

 Richter Nyrt.

 2 100,0

 2 795,0

 MOL Nyrt.

 2 100,0

 4 108,0

 Szerencsejáték Zrt.

 2 000,0

 2 000,0

 Magyar Posta Zrt.

 1 000,0

 3 000,0

 FHB Rt.

 800,0

 1 000,0

 Budapesti Airport Zrt.

 0,0

 822,0

 Autóbusz Inveszt Kft.

 500,0

 500,0

 Egyéb

 450,0

 522,0

 Összesen:

 8 950,0

 14 748,5

A többlet-elvonásokat a társaságok tervezettnél jobb eredménye tette lehetővé. Ahol az állam kisebbségi tulajdonos (pl. Richter Nyrt., MOL Nyrt.), az ÁPV Zrt-nek nem volt ráhatása az osztalék-elvonás mértékére. Előre nem tervezett osztalék érkezett a Budapest Airport Zrt-től. A társaság 2005. évi értékesítése során a 2005. évi várható eredmény alapján a társaság még 2005-ben osztalék-előleget fizetett az államnak. A 2006. évi befizetés még ehhez az ügylethez kapcsolódott, ekkor rendezte a társaság a várható és a tényleges eredmény különbözetéből adódó osztalék-kötelezettségét.

Az ÁPV Zrt. a társaságoktól elvont osztalékokat a beérkezést követően továbbította a költségvetés felé, így a befizetések teljesítése folyamatos volt.

Az MFB Rt-től érkezett 8 milliárd forint összegű befizetés a bank 2005. évi közel 19 milliárd forintos eredménye utáni osztalék volt (az MFB Rt. 2005. év folyamán már teljesített 3 milliárd forint összegű osztalék-előleg befizetést a 2005. évi várható eredménye alapján).

A kincstári vagyonhasznosításból származó költségvetési bevételek tervezett összege eredetileg 38,8 milliárd forint összegű kincstári vagyonba tartozó ingatlan értékesítésének bevételét tartalmazta, valamint számolt a ferihegyi reptér hasznosítási joga értékesítési bevételének esetleges 2006-ra csúszásával. Tekintettel arra, hogy a reptér hasznosítás bevétele 2005. év végén befolyt a költségvetésbe, továbbá az ingatlan-értékesítés sem valósult meg, a 2006. évi költségvetési törvény módosítása során ezen előirányzat összege - a módosítás benyújtásának időpontjában már befolyt bevétel nagyságrendjével megegyezően - 11,5 millió forintra csökkent. A 2006. évi teljesítés azonban meghaladta a módosított előirányzatot az üvegházhatású gázok kibocsátási egységeinek értékesítése miatt.

A 2005-2007. közötti időszakban a Magyar Állam tulajdonában lévő és eladásra szánt 2 374 569 darab CO2 kibocsátási egység mennyiség mintegy felét, 1 197 000 egységet értékesítette a Pénzügyminisztérium elektronikus aukció keretében 2006 decemberében. Az aukcióból származó központi költségvetési bevétel közel 8,9 millió euró, azaz 2,2 milliárd forint volt.

A 2006. évi költségvetési törvény 68. § (6) bekezdésben kapott felhatalmazás alapján az üvegházhatású gázok kibocsátási egységeinek értékesítéséből származó bevételből a Kormány 600-600 millió forintot fordított a XV. Gazdasági és Közlekedési Minisztérium fejezet, 25. cím, 2. alcím, 2. Energiafelhasználási hatékonyság javítása jogcím-csoport, illetve a XVI. Környezetvédelmi és Vízügyi Minisztérium fejezet, 10. cím, 2. alcím, 9. Az üvegházhatású gázok kibocsátásának csökkentésével összefüggő feladatok jogcím-csoport előirányzatainak növelésére.

A koncessziós díjakból 7,9 milliárd forint bevétele származott a költségvetésnek.

Infrastruktúrával kapcsolatos koncessziós és árverési díj címen 2006-ban - pénzforgalmi szemléletben - 6,2 milliárd forint bevétel teljesült, ami lényegében megegyezett az előirányzattal. A befolyt összeg jelentős részét (5,5 milliárd forint) az IMT 2000/UMTS harmadik generációs mobilszolgáltatáshoz szükséges frekvenciahasználati jogosultság 2004. év végén történt értékesítésének tavaly esedékes törlesztő részlete tette ki. A fennmaradó mintegy 0,7 milliárd forintot éves koncessziós díjként a három mobilszolgáltató utalta át.

A játékkaszinók üzemeltetésből származó koncessziós díjbevétel 2006-ban 1,7 milliárd forint volt, amely - a korábbi évekhez hasonlóan - 4 játékkaszinó befizetéséből származik. A játékkaszinók koncessziós díját minden évben a KSH által közzétett, a tárgyévet megelőző év fogyasztói árindexével valorizálni kell. Az előirányzat tervezésekor 2006. évre a kormány 3,8%-os fogyasztói árnövekedést irányzott elő, ezzel szemben az infláció 3,6%-os mértékű volt, így a tervezett és a tényleges befizetés alapvetően megegyezett.

1.9. Egyéb bevételek

Az egyéb költségvetési bevételek 2006-ban 20,7 milliárd forintot (486,2%) tettek ki, amely összetevői a következők szerint alakultak:

Az egyéb vegyes bevételekből mintegy 15,1 milliárd forint folyt be a központi költségvetésbe az időszak folyamán, ez több mint ötszöröse az eredeti előirányzatnak. A többszörös eltérést elsősorban a Gazdasági Versenyhivatal által kivetett verseny-felügyeleti bírság 8,3 milliárd forintos befizetése, illetve a 2030/2006. (III. 1.) Korm. határozat alapján a Honvédelmi Minisztériumnak az általános tartalék terhére visszapótlási kötelezettség mellett nyújtott 3 milliárd forintos támogatás visszafizetése magyarázza, mely utóbbi tételt - összhangban az államháztartásról szóló 1992. évi XXXVIII. törvény (a továbbiakban: Áht.) 26. §-a (4) bekezdésében foglaltakkal - az egyéb vegyes bevételek között kellett elszámolni. Az önkormányzatok 1,2 milliárd forint kamatot fizettek be a jogtalanul igénybe vett támogatások után. A maradványok visszafizetéséből mintegy 2 milliárd forint bevétele származott a költségvetésnek. A korábban átutalt összegekből a felszámolók 13 millió forintot fizettek vissza. Az állami kezességek vállalásához kapcsolódóan 2006-ban 54 millió forint összegű kezességvállalási díj folyt be a központi költségvetésbe. Ennek döntő része, 51 millió forint egyedi kezességek vállalásához kötődik.

A korábban lehívott egyedi és jogszabályi kezességekből, valamint viszontgaranciákból keletkező állami követelések érvényesítéséből 2006-ban együttesen 5,6 milliárd forint (378,7%) bevételt könyvelhetett el a központi költségvetés. Ennek legnagyobb tétele, mintegy 4,2 milliárd forint az egyedi kezességekből származó követelések visszatérülése, amelyből 4059 millió forintot nem pénzforgalmi bevételként számolt el a büdzsé. 2006-ban a hitelnyújtó beváltotta a Magyar Televízió Zrt. 4.000 millió forint (tőke)összegű hiteléhez kapcsolódó állami kezességet. A 2006. évi költségvetési törvény módosítása során az Országgyűlés elengedte a Magyar Televízió Zrt-vel szembeni - az állami kezesség érvényesítéséből származó - állami követelést. Az Áht. 14. §-ának (1) bekezdése szerint az elengedést el kell számolni a költségvetésben kiadásként (XXII. PM fejezet, 32. cím). E nem pénzforgalmi kiadás-elszámolással szemben a kezesség-visszatérülések között megjelenő bevétel-elszámolás áll. A fennmaradó összeg több - a fenti összeghez viszonyítva - kisebb tételből áll, amelyek közül nagyságrendileg kiemelhető a Hitelgarancia Zrt. 582 millió forintos, és az Eximbank Zrt. 516 millió forintos befizetése. A jogszabályi kezességekből és a viszont-garanciákból keletkező követelésekkel kapcsolatos bevételek jellemzően nagyszámú és relatíve kisebb összegű befizetésekből származnak.

1.10. A központi költségvetés adósságával, követelésével kapcsolatos bevételek

Az ún. adósságszolgálati bevételek (tőke- és kamat) 87,2 milliárd forintos teljesülése közel 32,5 milliárd forint többletet mutat a módosított előirányzathoz viszonyítva. Az eltérést a kamatbevételek 27,9 milliárd forintos és a tőkebevételek 4,5 milliárd forintos többlete okozta.

1.10.1 Tőkebevételek

A követelések tőke-visszatérüléseiből 9,6 milliárd forint bevétele származott a költségvetésnek.

A külfölddel szemben fennálló kormányhitel jellegű követelések lebontásából származó bevételek eredeti előirányzata (3,3 milliárd forint) év közben az Oroszországban lévő magyar hadisírok gondozására elszámolt 25,2 millió forinttal megemelkedett. Ez az összeg egyszerre jelenik meg HM fejezeti kiadásként és adósságszolgálati bevételként (a teljesítést követően a törvényben kapott felhatalmazás alapján a Kormány egyenlően megnöveli ezt a két előirányzatot), tehát ez a változás a központi költségvetés egyenlegét nem érintette.

A kormányhitelekből származó visszatérülések 4 milliárd forinttal meghaladták a tervezett összeget, amely az orosz követelés-lebontás elmaradásának és a kazah követelés terven felüli megtérülésének eredője. Az Oroszországgal szemben fennálló követelések lebontása áruszállítások elszámolásával történik. Ezen ügyletek lebonyolítása a tervezettnél lassabban haladt, így e követelés 2,1 milliárd forint értékű ellentételezése 2007-re húzódott át. Nem várt bevételt jelentett a Kazahsztánnal szembeni követelés értékesítéséből származó 6 milliárd forint. Magyarországnak e gázszállításra szóló követelése a kazah földgáz- és kőolaj-kitermelésről szóló Jamburgi Egyezményből fakadt, de ezt a Kazah Köztársaság hivatalosan nem ismerte el. Az e követelés engedményezésére kiírt pályázat eredményeként folyt be a központi költségvetésbe a 6 milliárd forint összegű bevétel.

A volt rubel elszámolású viszonylatok bevétele a Kazahsztánnal szemben fennálló követelések terven felüli értékesítéséből, valamint Oroszországgal és Albániával szemben fennálló követelések tervezett visszatérüléséből adódtak.

A kormányhitel-követelések jelentős része a fizetőkészség és -képesség vonatkozásában a legkisebb törlesztési hajlandóságot mutató országokkal szemben maradt fenn, több adós a világ legszegényebb, súlyos mértékben eladósodott országai közé tartozik. Az e követelésekkel folytatott gazdálkodás új elemeként jelent meg hazánk részvétele a nemzetközi fejlesztési együttműködési és segélyezési programban.

A belföldi adósokkal szemben fennálló követelések tőke-visszatérüléséből 2,3 milliárd forint bevételhez jutott a költségvetés. A túllépést (közel 500 millió forint) egy előre nem tervezhető hitelkonszolidációs bevétel okozta.

1.10.2. Kamatbevételek

A kamatbevételek esetében 77,6 milliárd forint bevétel teljesült 27,9 milliárd forinttal túllépve az előirányzatot. Ezen belül 0,1 milliárd forint a deviza-követelések és 77,5 milliárd forint a forintkövetelések bevételének összege.

A forintkövetelések kamatbevételei az előirányzatot 27,9 milliárd forinttal haladták meg. Az államkötvények kamatbevétele 17,4 milliárd forinttal, a Kincstári Egységes Számla forintbetét kamata 4,4 milliárd forinttal, az intervenciós felvásárlás előfinanszírozási költségének megtérítéséből adódó bevétel 6,1 milliárd forinttal haladta meg a terveket.

Az államkötvények kamatelszámolása soron - amely két tételből, az aukciókon értékesített kötvények felhalmozott kamataiból és az aukciós árfolyamnyereségből áll - kimutatott bevétel összességében 17,4 milliárd forinttal meghaladta a terveket. A tervekhez képesti nagyobb 2006. évi államkötvény értékesítés hatása 2,3 milliárd forint, a hozamoknak a prognózistól eltérő változásából eredő hatás pedig 15,1 milliárd forint.

A Kincstári Egységes Számla forintbetét kamatbevételei 4,4 milliárd forinttal haladták meg a terveket. Ebből a tervezettnél magasabb számlaegyenleg 2,6 milliárd forintot, a tervezettnél magasabb kamatok pedig 1,8 milliárd forintot indokolnak.

1.11. Uniós elszámolások

Az Uniós elszámolások bevételi cím három tételből tevődik össze. Az EU visszatérítés összege a Csatlakozási Szerződésben euróban rögzített. A 2006. évi előirányzathoz képest valamivel alacsonyabb, 7,8 milliárd forintnyi összegű bevételt az árfolyam-eltérés és egyhavi tétel már 2005-ben történt átutalása indokolja.

A vámbeszedési költség megtérítése a törvényi előirányzatot 27,3%-kal meghaladva 8,9 milliárd forintot ért el.

A központi költségvetésbe a cukorilleték beszedési költség megtérítése címen a beszedett illeték 25 százalékával egyenlő 200 millió forint folyt be. A cukorpiaci szabályozás évközbeli változása miatt ez utóbbi jogcímen megjelenő tétel jóval kisebb, mint a törvényi előirányzat.

2. Kiadási előirányzatok

2.1. Egyedi és normatív támogatások

A gazdálkodó szervezetek számára a központi költségvetés 2006-ban 95,3 milliárd forint támogatást biztosított, ami 15,8%-kal alacsonyabb, mint az előző évben felhasznált összeg. Ezzel szemben 124 milliárd forintos kifizetés történt, melyet indokol a MÁV Zrt. részére jóváhagyott többlettámogatás, valamint a megváltozott munkaképességűek foglalkoztatását elősegítő normatív támogatások - törvényileg megengedett - előirányzat túllépése.

Egyedi termelési támogatás keretében

- került sor a bányászati ágazat támogatására 1 milliárd forintos mértékben. A szénbányászat szerkezet-átalakítása keretében folytatódott a gazdaságtalan szénbányák bezárása. A költségvetés a bányavagyon-hasznosító részvénytársaságok vagyonértékesítésből nem fedezett hányadát finanszírozta;

- a vasút személyszállítási közszolgáltatásaihoz nyújtott együttes költségtérítés 77,4 milliárd forint, amely a személyszállítási ellátás bevételeihez, valamint az egyéb a Kormány által biztosított kedvezményes utazások költségtérítéséhez járul hozzá. Ebből a MÁV Zrt. részére kifizetett összeg 74,4 milliárd forint. Az előirányzott 50 milliárd forintot a Kormány a 293/2006. (XII. 23.) Korm. rendelettel (a 2006. évi költségvetési törvény 46. § (2) bekezdését figyelembe véve) 70 milliárd forintra megemelte, s ez lehetőséget teremtett az előirányzathoz képest 24,4 milliárd forint többlettámogatás kiutalására. A többlettámogatás a MÁV Zrt. közszolgáltatással kapcsolatos veszteségét csökkentette. A GySEV Zrt. részére az előirányzott 2,9 milliárd forint felhasználásra került.

- az előirányzott teljes összeg, 3 milliárd forint felhasználásával működött az Eximbank Zrt. kamatkiegyenlítéses rendszere, a 85/1998. (V. 6.) Korm. rendelet előírásainak megfelelően. A Bank a kamatkiegyenlítési konstrukcióban 38 esetben összesen 57,8 milliárd forint értékben nyújtott refinanszírozási forrást a hazai kereskedelmi bankok ügyfeleinek nyújtandó exportcélú hitelekhez, és összességében 4%-os támogatottság mellett a 2006. évben több mint 70 milliárd forint új export megvalósulását segítette elő.

- a felszámolás alatt lévő vállalkozások vagyonának megvásárlását elősegítő kamattámogatás 2003. január 1-jétől megszűnt, azonban az 5 éves futamidejű hitelekhez adott kamattámogatás folyósítása a 2002. december 31-ig megkötött szerződések alapján folyamatos kötelezettség. A 2006. évi kifizetés 5,2 millió forintot tett ki.

A támogatásokból 34,2%-ot képvisel az úgynevezett normatív támogatás, az előző évi 48%-kal szemben.

A megváltozott munkaképességű személyek foglalkoztatásához kapcsolódó négyféle támogatás - dotáció, költségkompenzációs támogatás, bértámogatás, szociális intézményen belüli foglalkoztatás támogatása - felhasználása összességében 6,9%-kal elmaradt az előirányzattól (55 milliárd forint helyett 51, 2 milliárd forint lett). Ezen belül a gazdálkodó szervezetek támogatása között elszámolt támogatás (dotáció) 42,4 milliárd forint, 11,7%-kal meghaladta a 38 milliárd forintos előirányzatot. A többi támogatási forma, különösen a szociális intézményen belüli foglalkoztatás támogatása jóval elmaradt az eredeti előirányzattól. Az előirányzatok eltérő felhasználása mögött a megváltozott munkaképességű dolgozók foglalkoztatáshoz kapcsolódó átmeneti szabályozást áll. A dotáció túlteljesülését indokolja, hogy a célszervezetek akkreditációja a vártnál nagyobb arányban volt sikeres (90% fölött), valamint a súlyosan halmozottan fogyatékos munkavállalók aránya az összes megváltozott munkaképességű foglalkoztatott létszámon belül jelentősen emelkedett, ami a magasabb támogatottsági mérték igénybevételét jelentette.

Az egyéb vállalati támogatások összes kifizetéseinek és bevételének egyenlege 207,8 millió forint volt. A legjelentősebb tétel 207,8 millió forinttal a mecseki uránbányászok baleseti járadékainak és egyéb kártérítési kötelezettségeinek átvállalása. A mecseki bányászatban foglalkoztatottak kereset-kiegészítése csupán 0,2 millió forint volt. Az előzőeken kívül az úgynevezett már megszűnt támogatások visszafizetéséből mintegy 0,2 millió forint bevétele származott a költségvetésnek.

2.2. Közszolgálati műsorszolgáltatás támogatása

A közszolgálati műsorszolgáltatás támogatásának éves összege magában foglalja a Magyar Rádió, a Magyar Televízió, a Duna Televízió, a Magyar Távirati Iroda Rt., valamint a Média közalapítványok támogatását, illetve az üzemben tartási díj pótlását. Ezen előirányzatokról éves szinten összesen 46,6 milliárd forint kifizetés történt, mely a módosított előirányzat 99,9%-a.

Az eredeti előirányzat a 2166/2006. (X. 5.) Korm. határozat értelmében 150 millió forinttal megemelkedett, mely összeg a MTV székház zavargások miatt elszenvedett kárainak enyhítését szolgálta a központi költségvetés általános tartalékának terhére.

2.3. Fogyasztói árkiegészítés

A távolsági tömegközlekedés árkiegészítési kulcsait - a helyi tömegközlekedésben, valamint a komp- és révközlekedésben érvényben lévő konstrukcióhoz hasonlóan - 2006. július 1-jétől fix összegű árkiegészítési tételek váltották fel. Tekintve, hogy a fogyasztói árkiegészítés felülről nyitott előirányzat, a módszertani változás a költségvetés jobb tervezhetőségét, illetve a támogatásnak az előirányzat keretein belül tartását szolgálta. A szabályozás változásán túlmenően a távolsági és a helyi tömegközlekedésben a támogatási tételek a 2006. évi várható infláció mértékével kerültek valorizálásra.

2006. évben összesen 117,9 milliárd forint fogyasztói árkiegészítést fizetett ki a költségvetés. Ez az összeg a törvényi előirányzat (126,4 milliárd forint) 93,3%-a, illetőleg az éves várható érték (120 milliárd forint) 98%-át teszi ki. A 2006. évi kifizetések szinte bázis szinten teljesültek, 2005. évhez képest mindössze 240 millió forintos (0,2%-os) növekedés volt tapasztalható. A fogyasztói árkiegészítés összegének a tavalyi évhez viszonyított szerény mértékű növekedése hátterében a távolsági közlekedésben a fix összegű támogatási tételek bevezetése, valamint a nagymértékű tarifaemelések kereslet csökkentő hatása állhat.

2.4. Lakásépítési támogatások

A 2006. évben a XI. Önkormányzati és Területfejlesztési Minisztérium fejezet, 14. cím, 1. Egyéb lakástámogatások alcím törvényi módosított előirányzata 216 milliárd forint volt, amelyhez 223,5 milliárd forint folyósítás társult, ez 103,5%-os teljesítés. A 2006. évi teljesítés a 2005. évihez képest 3,9%-kal kevesebb.

A teljesítés alakulásának főbb tényezői a következők voltak.

Az új lakások építéséhez, vásárláshoz, valamint lakások bővítéséhez igénybe vehető lakásépítési kedvezményre fordított kiadás 43,5 milliárd forint volt, ami a 2005. évihez képest 11%-os növekedés. A kedvezmény igénybevételét növelte, hogy 2005. február 1-jétől a gyermekenként igényelhető összeg, valamint az igénybevevők száma is emelkedett. A kedvezmény összege 1 gyermek esetén 0,8-ról 0,9 millió forintra, 2 gyermek esetén 2,0-ról 2,4 millió forintra, 3 gyermek esetén 3,2-ről 3,8 millió forintra növekedett. Az igénybevétel emelkedését ugyanakkor mérsékelte, hogy 2006-ban - a 2005. évinél 12,9%-kal kevesebb - 44 826 volt a kiadott építési engedélyek száma. A felépített lakások száma (33 864) ennél nagyobb mértékben, 17,6%-kal csökkent az előző évihez képest.

A 2002. december 1-jétől bevezetett megelőlegezett lakásépítési kedvezményre fordított kiadás - a gyermekvállalások egy részének a vártnál gyorsabb teljesítése miatt - 2005-höz képest 2006-ban 78%-kal növekedett. Az erre fordított kiadás 4,7 milliárd forint volt.

A lakástakarék-pénztári megtakarításokhoz adott támogatásra fordított kiadás (14,1 milliárd forint) 32%-kal emelkedett a 2003. április 1-jétől kétszeresére növelt állami támogatás hatására, a korábban megkötött szerződések esetében a támogatás változatlanul hagyása mellett.

A lakásépítési támogatások 2006. évi központi költségvetési kiadásának 59,2%-át - 132,2 milliárd forintot - a kiegészítő és a jelzáloglevéllel finanszírozott hitelek kamattámogatása tette ki, amely összeg a 2005. évi kifizetésekhez képest 12,9%-os csökkenést jelent. Ezen belül a kiegészítő kamattámogatásra fordított kiadás a 2005. évhez képest 26%-kal, a jelzáloglevéllel finanszírozott hitelek kamattámogatása 7,2%-kal csökkent. A csökkenést a fajlagos kamattámogatás mérséklődése okozta.

2.5. Családi támogatások, szociális juttatások

A családi támogatásokra a központi költségvetés 2006-ban összesen 471 milliárd forintot fordított, az előző évi kiadásnál 144,7 milliárd forinttal többet. Ez az éves előirányzat (476,2 milliárd forint) 98,9%-a. Ezen nagyarányú, 44,4%-os növekmény mögött a családi támogatási rendszer átalakítása áll. Az átalakítás eredményeként az addigi háromelemű, azaz családi pótlékból, rendszeres gyermekvédelmi támogatásból és adókedvezményből álló rendszer alapvetően egyelemű, a családi pótlékra építő rendszerré változott. A családi pótlék előirányzata 2005-höz képest 2006-ban 123,2 milliárd forinttal, 318,2 milliárd forintra nőtt, melynek költségigényét döntően az egy- és kétgyermekes családok megszűnő adókedvezménye, a rendszeres gyermekvédelmi támogatás és a 13. havi családi pótlék átcsoportosított forrása jelentette. A családi pótlék-összegek - megtartva a családtípus és a családban nevelkedő gyermekek száma szerinti differenciálást - átlagosan 84%-os mértékben emelkedtek. A családi pótlékra fordított kiadások az előirányzatnak megfelelően, 100%-on teljesültek.

A családi támogatási rendszer átalakítása több összefüggésben érintette a gyermekgondozási segély rendszerét is: a foglalkoztatás ösztönzése érdekében a gyes melletti munkavállalás lehetőségének kiterjesztése miatt a 2006. évi előirányzat 6,6 milliárd forinttal nőtt a 2005. évihez képest. Tekintettel arra, hogy a gyes melletti munkavégzés lehetőségével a tervezettnél jóval kevesebb szülő élt, az előirányzat alulteljesült (88,1%-ra).

A GYES-sel ellentétben a GYED-re fordított kiadás 9,6%-kal meghaladta az előirányzatot, a GYED-en lévők száma tovább emelkedett.

Döntően a családi támogatási rendszer átalakításával van összefüggésben az új, pénzbeli gyermekvédelmi támogatások bevezetése is azon rászoruló gyermekes családok körében, amelyeknél a családi pótlék emelése nem kompenzálta teljes körűen a korábbi ellátások megszűnését. Évente kétszer 5000 Ft-os mértékű támogatást kapnak a rendszeres gyermekvédelmi kedvezményben részesülő családok gyermekenként. A gyermekeket gyámként nevelők évi kétszer 7500 Ft-ot plusz fix összegű támogatásban részesülnek a havi, a mindenkori nyugdíjminimum 22%-ának megfelelő mértékű kiegészítő gyermekvédelmi támogatás mellett. E célra a központi költségvetésből 4,6 milliárd forintot fordítottak.

Új támogatási forma a 2006. január 1-jét követően megszületett gyermekek részére az életkezdési támogatás, ismertebb nevén az ún. babakötvény bevezetése. A gyermekek részére megnyitott bankszámlán a költségvetési és egyéni befizetésekből álló összeget a gyermek 18. életévét betöltően lehet felhasználni. A 2006. évi ilyen jellegű kifizetések mintegy 3,6 milliárd forintot tettek ki.

A jövedelempótló és jövedelemkiegészítő szociális támogatásokra 2006-ban 147,6 milliárd forintot fordítottak, az előző évi kiadásoknál mintegy 4,6%-kal többet. Ez az éves előirányzat 99,8%-a. Ezen belül a fogyatékossági támogatás, a házastársi pótlék, a bányászok korengedményes nyugdíja és a rokkantsági járadék esetében volt megfigyelhető kisebb túlteljesülés (2,8% - 5,9% között), a többi ellátás vagy az előirányzat közelében teljesült, vagy valamivel elmaradt az előirányzattól. Az egyes ellátások előirányzatának elmaradásai és túllépései összességében kiegyenlítették egymást, mindössze 0,2%-os elmaradást okozva.

2006-ban folytatódott a gázár-, és távhő-támogatási rendszer továbbfejlesztése. Az átalakítás célja az volt, hogy az általános, árba épülő támogatásról fokozatosan áttérjünk egy igazságosabb, fenntarthatóbb szociális alapú rendszerre. A folyamat első - 2006-ban elfogadott - átmeneti eleme az egyes szociálisan rászorult személyek számára gázár- és távhő-támogatás nyújtása, miközben az egységes ártámogatás - módosított formában - fennmaradt [138/2006. (VI. 29.) Korm. rendelet]. Gázár-támogatásra - meghatározott fogyasztási határok (évi 1500-5000 m3) között - a jogszabály által meghatározott rászoruló csoportok voltak jogosultak. A távhő-támogatást a nyugellátásban, baleseti nyugellátásban vagy nyugdíjszerű ellátásban részesülő személyeken kívül a gázár-támogatás jogosultjai is igényelhették. A távfűtési-díj támogatásra tervezett összeg (1,9 milliárd forint) - a jogosultak vártnál lényegesen alacsonyabb létszáma miatt - csak 75,3%-ban került kifizetésre.

A központi költségvetésből finanszírozott különféle jogcímen adott térítésekre 2006-ban 27,4 milliárd forintot fordítottak, szemben az előző évi 25,7 milliárd forinttal. Az eredeti előirányzathoz képest mintegy 8,5%-os túlteljesülés figyelhető meg, melyben döntően a közgyógyellátásra fordított kiadások előirányzathoz viszonyított többlete játszott szerepet. E célra 2006-ban összesen 21,1 milliárd forintot költöttünk, 2,1 milliárd forinttal többet az előirányzatnál. Ez azt jelenti, hogy a közgyógyellátás 2006-ban kezdődő reformja (egyéni gyógyszerkeret mértékéig térítésmentes gyógyszerhez jutás) nem járt együtt a kiadások tervezett kismértékű mérséklésével. Az egyéb térítések vonatkozásában kisebb túlteljesülés történt, 44 millió forintos nagyságrendben.

2.6. A központi költségvetési szervek gazdálkodása

2.6.1. A központi költségvetési szervek és a szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2006. évi - támogatással és saját bevétellel fedezett - kiadása 3 845,5 milliárd forintra teljesült, amely összeg 558,3 milliárd forinttal, mintegy 17%-kal haladja meg a 2005. évi teljesítést. Az Országgyűlés által elfogadott, illetve módosított kiadási előirányzat összességében 3 169,6 milliárd forintot tett ki, amelyhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi beruházás, központi előirányzatok, céltartalékok, általános tartalék, fejezeti államháztartási tartalék) történő évközi átcsoportosítás, a 2006. évi költségvetési törvény felhatalmazása alapján egyes előirányzatok előirányzat-módosítás nélküli teljesülése, előirányzatok csökkentése. Mindezek következtében az év végi aktuális előirányzat 1 105,9 milliárd forinttal haladta meg az Országgyűlés által jóváhagyott mértéket. Ez 118,4 milliárd forint Kormány hatáskörben, 579 milliárd forint fejezeti hatáskörben, 408,5 milliárd forint intézményi hatáskörben végrehajtott előirányzat-növelésből adódott. Ugyanakkor az év végi aktuális kiadási előirányzathoz viszonyított teljesülés/kifizetés 89,9% volt.

A központi költségvetési szervek és a szakmai fejezeti kezelésű előirányzatok 2006. évi kiadásainak alakulását a következő táblázat mutatja be:

 

 

 

 milliárd forint

 2005. évi teljesítés

 3 287,1

 2006. évi eredeti előirányzat

 3 095,7

 2006. évi törvényi módosított előirányzat

 3 169,6

 2006. évi aktuális előirányzat

 4 275,6

 2006. évi teljesítés

 3 845,5

2.6.2. Költségvetési szervek támogatása

A központi költségvetési szervek és a fejezeti kezelésű előirányzatok 2006. évi eredeti támogatása 2 250,2 milliárd forint, az év folyamán összesen 149,8 milliárd forinttal, 6,7%-kal nőtt. A fejezetek eredeti támogatási előirányzatát a Magyar Köztársaság 2006. évi költségvetési törvény 97,1 milliárd forinttal növelte, a 2005. évi költségvetés végrehajtásáról szóló 2006. évi XCIX. törvény 30,2 millió forinttal csökkentette. A Kormány és a pénzügyminiszter törvényi felhatalmazáson alapuló hatáskörben összesen 52,7 milliárd forinttal, 2,3%-kal növelte.

A költségvetés általános tartalékának 40,9 milliárd forintos (37,9 milliárd forint+3,0 milliárd forint) módosított előirányzatából a Kormány döntései alapján összesen 40,7 milliárd forintot használt fel. A felhasznált tartalék 93,4%-a, 38,0 milliárd forint a központi költségvetési fejezetek támogatási előirányzatát növelte, 2,3 milliárd forintot a helyi önkormányzatoknál szociális célú gyermekétkeztetésre, vis major tartalék és az Árvízi Készpénzalap feltöltésére, 0,3 milliárd forintot mezőgazdasági járadék kifizetésre, valamint 0,1 milliárd forintot az MTV székházban és a berendezéseken esett károk ellentételezésére használtak fel.

A központi költségvetés általános tartalékából jelentősebb támogatást a következő célok kaptak:

- a Földművelésügyi és Vidékfejlesztési Minisztérium a madárinfluenza miatt rendkívüli piactámogatásra és a magyar baromfiágazat megsegítésére 3,9 milliárd forint;

- az üvegházhatású gázok kibocsátási egységeinek értékesítéséből befolyt bevételből éghajlatvédelmi kiadásokra a Gazdasági és Közlekedési Minisztérium és a Környezetvédelmi és Vízügyi Minisztérium 600-600 millió forint;

- a Környezetvédelmi és Vízügyi Minisztérium árvíz és belvíz elleni védekezési feladataira 13,4 milliárd forint;

- a Miniszterelnöki Hivatal az 56-os emlékév megrendezésének támogatására 1,4 milliárd forint;

- a Honvédelmi Minisztérium az Afganisztáni tartományi újjáépítési csoport létesítésére 1,9 milliárd forint, a Honvéd Kórház rekonstrukciós beruházásának folytatására 3,0 milliárd forint (visszatérítési kötelezettséggel);

- a Külügyminisztérium az árfolyam veszteség pótlására 1,6 milliárd forint;

- az Igazságügyi és Rendészeti Minisztérium az őszi zavargások miatti többlet feladatokra 2,4 milliárd forint;

- Az Egészségügyi Minisztérium az influenza elleni oltóanyag beszerzésre 878,6 millió forint;

- A Szociális és Munkaügyi Minisztérium a belvízvédelmi közmunkaprogram támogatására 2 milliárd forint

forráshoz jutott.

A létszámcsökkentéssel összefüggő egyszeri kiadások, valamint a főtisztviselők illetményének fedezetére szolgáló céltartalék 5 milliárd forintos előirányzatával szemben 15,7 milliárd forint növelte a központi költségvetési fejezetek előirányzatát. Ezen felül 0,5 milliárd a Nyugdíj- és Egészségbiztosítási Alap, létszámcsökkentésével kapcsolatos egyszeri személyi kiadások támogatása. A túllépés összege összesen 11,2 milliárd forint volt.

Államháztartáson belül - az önkormányzatoktól átvett feladatok, illetve egyéb központi előirányzatról - történt átcsoportosítások összesen 8,0 milliárd forinttal, a beruházási tartalék igénybevétele 0,5 milliárd forinttal, a központosított bevételek támogatással ellentételezése pedig 37,5 milliárd forinttal növelte a központi költségvetési fejezetek támogatási előirányzatait.

A támogatási előirányzatok változásainak összefoglalása:

milliárd forint

 

 

 2006. évi eredeti előirányzat

 2250,2

 Törvényi módosított előirányzat

 2347,3

 Kormány, illetve pénzügyminiszteri jogkörben módosítva

 

 Ebből: - általános tartalék terhére előirányzat növelés

 +38,0

 - céltartalék terhére előirányzat növelés

 +15,7

 - államháztartáson belüli átcsoportosítások

 +8,0

 - rendkívüli beruházási tartalék terhére

 +0,5

 - központosított bevétel többletének terhére

 +37,5

 - üvegház hatású gázok kibocsátási egységeinek értékesítése

 +1,2

 - elrendelt előirányzat csökkentés

 -42,1

 - államháztartási tartalék átcsoportosítása önkormányzathoz csökkentés

 -6,1

 2006. évi módosított előirányzat

 2400,0

A módosítási kötelezettség nélkül túlléphető törvénysorok összesen 104,4 milliárd forinttal haladják meg az előirányzatot. A nagyobb túllépés az APEH és a VPOP 35,8 milliárd forintos, valamint a víz- és környezeti kárelhárítás 26,2 milliárd forintos, előirányzatot meghaladó igénybevételéből adódott.

 

 

 

 2005. évi CLIII. törvényben szereplő felhatalmazás

 Megnevezés

 Túllépés millió forintban

 46. § (1) 10. pont

 Állatkártalanítás és állati hulladékok megsemmisítése

 1 350,0

 46. § (1) 11. pont

 A büntetőeljárásról szóló tv. alapján megáll. kártalanítás

 125,0

 46. § (1) 12. pont

 Jogi segítségnyújtás

 21,0

 46. § (1) 14. pont

 Beruházás-ösztönzési célelőirányzat

 7 411,3

 82/2006. (IV. 6.) Korm. rendelet

 Víz- és környezeti kárelhárítás

 26 246,3

 46. § (1) 19. pont

 Uniós előirányzatok (KIOP, ROP, Kohéziós Alap)

 10 551,8

 46. § (1) 20. pont

 Kárrendezési célelőirányzat

 748,2

 46. § (1) 31. pont

 Egyes szociális pénzbeli támogatások

 1 125,4

 46. § (1) 32. pont

 Nemzeti Civil Alapprogram

 418,3

 46. § (1) 36. pont

 Hozzájárulás a hadigondozásról szóló törvényt végrehajtó közalapítványhoz

 1 000,0

 46. § (1) 39. pont

 Kedvezménytörvény alapján járó oktatás-nevelési támogatás

 1 591,7

 46. § (1) 40. pont

 Szociális célú humánszolgáltatások normatív támogatása

 8 300,0

 46. § (1) 40. pont

 Egyházi szociális intézményi normatíva kiegészítése

 2 218,0

 46. § (1) 41. pont

 Oktatási célú humánszolgáltatás normatív állami támogatása

 6 500,0

 47. § (1)

 APEH beszedési teljesítményét ösztönző támogatás

 24 784,0

 48. § (1)

 VPOP beszedési teljesítményét ösztönző támogatás

 11 061,8

 49. § (1)

 Környezetvédelmi, természetvédelmi és vízügyi területi szervek

 396,0

 48/A. § (1)

 OMMF

 530,0

 

 Módosítási kötelezettség nélkül teljesülő előirányzatok túllépése összesen:

 104 378,8

2.6.3. A központi beruházások kiadásai

A központi beruházások mérlegsoron a 2006. évben a 28,9 milliárd forint törvényi módosított előirányzattal szemben 51,1 milliárd forint kiadás realizálódott, melyből 1,3 milliárd forintot tettek ki a fegyveres és rendvédelmi szervek lakástámogatási, valamint -építési előirányzatai. Az összkiadáson belül a központi költségvetési támogatási fedezetből teljesített kifizetés 31,4 milliárd forintot, míg az egyéb kincstári körön belüli pénzügyi forrásból származó kifizetés, amely a saját bevételek felhasználása mellett döntően előirányzat-maradvány igénybevételét jelentette, 19,7 milliárd forintot ért el.

Az év folyamán 570 központi beruházás kivitelezése került jóváhagyásra, amelyek közül 500 esetében történt ténylegesen pénzügyi felhasználás. 275 központi beruházás pénzügyi előirányzata nem érte el az egyenkénti 10 millió forintot, ellenben 56 fejlesztésé egyenként is meghaladta a 100 millió forintot. Az éves pénzügyi folyósítás 38 központi beruházás esetében érte el a legalább 200 millió forintot.

A 2006. év során 1 milliárd forint feletti pénzügyi igénybevételt 6 központi beruházásnál regisztráltak: a Magyar Honvédség Központi Honvédkórház beruházására 10,3 milliárd forintot, a Vásárhelyi-terv továbbfejlesztését célzó programokra 6,7 milliárd forintot, a Debreceni Egyetem Élettudományi Épület és Könyvtár beruházására 4,4 milliárd forintot, a Gripen repülőgépek fogadására alkalmas kecskeméti bázis kialakítására 2,3 milliárd forintot, az Országos Igazságszolgáltatási Tanács bővítéses épület-rekonstrukciójára 1,5 milliárd forintot, a Magyar Természettudományi Múzeum (a volt Ludovika épületének) átalakítására 1,3 milliárd forintot használtak fel. A felsorolt 6 létesítmény kivitelezésére az elmúlt évben 26,6 milliárd forint folyósítás történt.

A központi beruházások funkcionális összetétele:

Az általános közösségi szolgáltatások főcsoportja központi beruházásainak kiadásai 12,5 milliárd forintra növekedtek a 2005. évi 2,7 milliárd forint tényhez képest. Ezen belül a törvényhozó és végrehajtó szervek - különösen a Környezetvédelmi és Vízügyi Minisztérium vízkár-elhárítási munkálatai révén -, valamint a pénzügyi és költségvetési tevékenységek és szolgáltatások központi beruházásainak kiadásai emelkedtek, míg az alapkutatás jellemzően gép- és műszerbeszerzéshez kötődő központi beruházásainak kiadásai csökkentek.

A védelem, valamint a rendvédelem és közbiztonság főcsoportokon belül a védelem főcsoport központi beruházásainak - katonai védelmi beruházások, illetve a Honvédelmi Minisztérium által központilag kezelt lakástámogatások és lakásépítések - kiadásai a 2005. évi 4,4 milliárd forintról 3 milliárd forintra csökkentek. A rendvédelem és közbiztonság főcsoport központi beruházásainak keretében 6,8 milliárd forintos kiadás-teljesítés mellett folytatódtak a bírósági, ügyészségi, rendőrkapitánysági épületek és a büntetés-végrehajtási intézetek rekonstrukciói, a tűzvédelemhez kapcsolódó beruházások, valamint a fegyveres testületek tagjai lakásépítési és lakástámogatási programjainak támogatása. A főcsoporton belül mind az igazságszolgáltatás, mind a rend- és közbiztonság, mind a büntetés-végrehajtási igazgatás és működtetés központi beruházásainak kiadásai csökkentek, míg a tűzvédelemé alcsoporté kismértékben növekedtek.

Az oktatási tevékenységek és szolgáltatások főcsoport központi beruházásainak kiadásai - 3,2 milliárd forinttal - 6,1 milliárd forintra csökkentek a 2005. évi 9,3 milliárd forint tényhez képest. A visszaesés elsősorban a felsőfokú oktatás központi beruházásaihoz kapcsolódott.

Az egészségügy főcsoport központi beruházásainak területén a 2005. évi 3,2 milliárd forint kiadással szemben a 2006. évben 12 milliárd forint kiadás teljesült, melynek 90%-a Magyar Honvédség Központi Honvédkórház beruházása kapcsán került felhasználásra. Az éves kiadás emelkedése teljes egészében a kórházi tevékenységek és szolgáltatások alcsoportot érintette.

A társadalombiztosítási és jóléti szolgáltatások főcsoport központi beruházási kiadásai - a 2005. évi mintegy 200 millió forint tényhez képest - 25,7 millió forintra csökkentek, mely összeg egyrészt a Reménysugár Habilitációs Intézet 150 férőhelyes új épületének kialakításához, másrészt a Magyar Tudományos Akadémia Jóléti Intézmények fejlesztéseihez, harmadrészt az Oktatási és Kulturális Minisztérium Szolgáltató Intézmények központi beruházásaihoz kapcsolódott.

A lakásügyek, települési és közösségi tevékenységek és szolgáltatások főcsoport központi beruházásaihoz - a 2005. évi 20,2 millió forinttal szemben - 3,1 millió forint társult, melynek felhasználása a Környezetvédelmi és Vízügyi Minisztérium felügyelete alá tartozó Ivóvíz-minőség Javító Program keretében történt meg.

A szórakoztató, kulturális és vallási tevékenységek és szolgáltatások főcsoport központi beruházásainak kiadásai - a 2005. évi 5,3 milliárd forint tényhez képest - 6,1 milliárd forintra teljesültek, mely teljes egészében a kulturális tevékenységek és szolgáltatások alcsoportot ölelte fel.

A mező-, erdő-, hal- és vadgazdálkodás főcsoporton - a 2005. évi nulla forint tényhez képest - 2006-ban 56,9 millió forint központi beruházási kiadás realizálódott.

A bányászat és ipar főcsoporthoz tartozó egyetlen központi beruházásnak, a mecseki uránérc-bánya bezárásának kiadásai 418 millió forintra csökkentek a 2005. évi 1,1 milliárd forint tényhez képest.

A közlekedési és távközlési tevékenységek és szolgáltatások főcsoport központi beruházásai kapcsán - a 2005. évi 1,7 milliárd forint tényhez képest - 1,6 milliárd forint folyósítás történt. A teljesítés 65%-a - az elsősorban kikötői fejlesztéseket és az akadálymentes közlekedés feltételeinek megteremtését magába foglaló - egyéb közlekedés és szállítás területéhez, míg a fennmaradó 35%-a a vasúti közlekedésügyek és szolgáltatások alcsoporthoz kapcsolódott.

Az egyéb gazdasági tevékenységek és szolgáltatások központi beruházásainak kiadásai - mely beruházások között a környezet- és természetvédelmi és vízügyi területi szervek árvízvédelmi és egyéb vízügyi munkálatai domináltak - 2,3 milliárd forintra teljesültek a 2005. évi 3,4 milliárd forint tényhez képest.

A környezetvédelem főcsoport központi beruházásainak területén - a 2005. évi 9,5 milliárd forint tényhez képest - 234 millió forint kiadás valósult meg, mely a Környezetvédelmi és Vízügyi Minisztérium felügyelete alá tartozó szennyvízelvezetési és tisztítási program fejlesztéseihez kapcsolódott.

2.6.4. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a 2006. évben 374 milliárd forint előirányzat-maradvány keletkezett (2005. évben 485 milliárd forint). Az összes megtakarítás az előző évivel együtt 420 milliárd forint, ami 131 milliárd forinttal (24%-kal) kevesebb, mint a 2005. évi (551 milliárd forint).

A teljes előirányzat-maradvány megoszlása a következő:

 

 

 

 

 

 

 

 milliárd forintban

 Megnevezés

 Fejezeti kezelésű előirányzatok maradványa

 Intézményi maradványok

  Összesen

 Kötelezettségvállalással terhelt maradvány

 210

 152

 362

 Kötelezettségvállalással nem terhelt maradvány

 51

 7

 58

 Összes maradvány

 261

 159

 420

A kötelezettségvállalással terhelt maradvány tartalmazza a 2006. évben keletkezett, a 2006. év előtt keletkezett, valamint együttesen a tárcák által önrevízió alapján elvonásra felajánlott összegeket.

A kiadási megtakarításokból keletkezett maradvány 439 milliárd forint, a bevételi lemaradásokból keletkezett maradvány 67 milliárd forint. A bevételi lemaradás a jelentősebb költségvetési volumennel rendelkező tárcáknál (EU Integráció: 49, IRM 29, ÖTM 19, GKM: 10, EüM 5, KüM 4, FVM 3 milliárd forint) keletkezett, (amelyekre kiegyenlítő hatást gyakoroltak a jelentősebb bevételi többletet realizáló tárcák: PM: 32, KvVM: 20 milliárd forint).

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződött (GKM, EU Integráció, OKM, ÖTM, KvVM), amelyek döntő többsége kötelezettségvállalással terhelt.

A kötelezettségvállalással terhelt maradvány megoszlása:

- önrevízió keretében történő befizetés 3,

- központi beruházások 13,

- szakmai fejezeti kezelésű előirányzatok 119,

- európai uniós előirányzatok 63,

- egyéb (főként támogatási célprogramok és intézményi) maradvány 164 milliárd forint.

A kötelezettségvállalással nem terhelt maradvány 58 milliárd forintos összegéből 51 milliárd forint a fejezeti kezelésű előirányzatok maradványa, 7 milliárd forint az intézményeknél keletkezett. Jelentősebb összegek a GKM-nél (milliárd forint), SZMM-nél (6,8 milliárd forint), PSZÁF-nál (4,7 milliárd forint), ÖTM (4,1 milliárd forint), EU Integráció (1,6 milliárd forint), PM-nél (2,2 milliárd forint), OGY (1,0 milliárd forint) keletkeztek.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa a 2007. évi felhasználási lehetőségeket növeli. Ezek célja adott: a maradványokat - mint a fentiekből kitűnik - csaknem teljes összegükben kötelezettségvállalás terheli.

2.6.5. A vállalkozási tevékenység alakulása

A központi költségvetési szervek 2006. évi vállalkozási tevékenységéből származó bevétele 13,7 milliárd forint volt, mely 2,2 milliárd forinttal (19,1%-kal) magasabb az előző évinél. Az összkiadáshoz viszonyított aránya - 2005. évihez hasonlóan - nem éri el a 0,4%-ot (0,38%), bár minimálisan emelkedett. A vállalkozási bevételek főként egyéb vállalkozási tevékenységek bevételeiből adódtak.

A bevétel főbb tételei az Oktatási és Kulturális Minisztérium, az Egészségügyi Minisztérium, a Környezetvédelmi és Vízügyi Minisztérium, és a Gazdasági és Közlekedési Minisztérium intézményeinél realizálódott. A vállalkozási tevékenység pénzforgalmi eredménye 3,4 milliárd forint volt, a 2005. évi 3 milliárd forinttal szemben. A pénzforgalmi eredményből az alaptevékenységre visszaforgatott összeg 2,3 milliárd forint, ami 28%-kal magasabb az előző évinél.

2.6.6. Létszám és személyi kifizetések

A központi költségvetési szerveknél a személyi juttatások 2006. évi eredeti előirányzata 919,1 milliárd forint volt. A teljesítés 963,9 milliárd forintot tett ki, amely 44,8 milliárd forinttal (4,6%) több az eredeti előirányzatnál.

A teljes és részmunkaidőben foglalkoztatottaknál a 908,5 milliárd forint személyi juttatások kiadáson belül a rendszeres személyi juttatások teljesítésére 690,7 milliárd forintot fordítottak, amely 53,1 milliárd forinttal, 7,1%-kal kevesebb az eredeti előirányzatnál.

A teljes és részmunkaidőben foglalkoztatottak munkavégzéshez kapcsolódó juttatásainak (jutalom, túlóra, helyettesítés stb.) biztosítására 100,3 milliárd forintot költöttek, amely - tendenciájában az előző évekhez hasonlóan a rendszeres személyi juttatásoknál jelentkező megtakarításra alapozva - 53,9 milliárd forinttal haladta meg az eredeti előirányzatot.

A foglalkoztatottak sajátos juttatásainak (végkielégítés, jubileumi jutalom, napidíj stb.) kifizetése 2006. évben 68,6 milliárd forintot igényelt, ez 13,4 milliárd forinttal több az eredeti előirányzatnál. A növekedés döntő része a végkielégítésnél jelenik meg a 2006. évben végrehajtott létszámcsökkentések kihatásaként.

A személyhez kapcsolódó költségtérítés teljesítése (ruházati, étkezési, közlekedési költségtérítés, üdülési hozzájárulás stb.) 43,6 milliárd forint, a növekedés az eredeti előirányzathoz képest 4,4 milliárd forint mértékű volt.

A bruttó átlagkereset egy főre jutó éves összege 3404 e/Ft volt.

A központi költségvetési szerveknél foglalkoztatottak (teljes- és részmunkaidősek) átlagos statisztikai létszámának alakulása:

 

 

 

 

 

 

 2005. év tényadat

 2006. év tényadat

 2006/2005

 2006-2005

 

 fő

 megoszlás%

 fő

 megoszlás%

 %

 fő

 köztisztviselők

 57 952

 21,2

 56 087

 21,0

 97%

 -1 865

 közalkalmazottak

 117 474

 42,9

 114 407

 42,9

 97%

 -3 067

 bírák, ügyészek, igazságügyi alkalmazottak

 14 834

 5,4

 15 090

 5,6

 102%

 256

 rendvédelmi szervek hivatásos állományú tagjai

 54 979

 20,1

 53 967

 20,2

 98%

 -1 012

 Honvédelmi Minisztérium szerveinél foglalkoztatott hivatásos állományúak

 23 193

 8,5

 21 577

 8,1

 93%

 -1 616

 egyéb bérrendszer alá tartozó munkavállalók

 4 872

 1,8

 5 341

 2,0

 110%

 469

 választott tisztségviselők

 428

 0,2

 437

 0,2

 102%

 9

 Összesen

 273 732

 100,0

 266 906

 100,0

 98%

 -6 826

A foglalkoztatottak éves átlagos létszáma az előző évihez képest 2%-os csökkenést mutat. Legnagyobb mértékben a Honvédelmi Minisztérium szerveinél foglalkozatott hivatásos állományúaknál csökkent a létszám, majd a köztisztviselőknél és a közalkalmazottaknál. Ugyanakkor nőtt az átlagos statisztikai létszám az egyéb bérrendszer alá tartozó munkavállalói körben, a bírák, ügyészek, igazságügyi alkalmazottak esetében, valamint a választott tisztségviselők tekintetében.

2.6.7. A bevételek és kiadások kormányzati funkciónkénti alakulása

A központi költségvetési szervek kiadásainak funkcionális megoszlása alapján 2006. évben tovább csökkent az állami működési funkcióra költött források aránya 36,0%-ról 33,0%-ra, miközben a jóléti funkcióra költött források aránya 31,6%-ról 31,7%-ra, a gazdasági funkcióra szánt kiadások aránya 32,3%-ról 33,9%-ra nőtt.

A gazdasági funkciókra szánt összes kiadás növekedett a legnagyobb mértékben, 2006. évben 23,0%-kal haladta meg a 2005. évit.

A funkción belül kiemelkedően növekedett a környezetvédelemre (+67,4%), valamint a gazdasági tevékenységek és szolgáltatásokra (+41,7%) költött források összege.

A jóléti funkciót ellátó intézmények és feladataik, programjaik kiadása az előző évhez képest 17,3%-kal növekedett.

A funkción belül kiemelkedően növekedett a tb. és jóléti szolgáltatásokra (+84%), ezen belül elsősorban szociális támogatásokra (+158,7%), szociális és intézményi szolgáltatásokra (+86,9%) költött források összege.

A legszerényebb mértékben az állami működési funkcióra fordított kiadások növekedtek (+7,1%), ugyanakkor ezen belül legjelentősebben az általános közösségi szolgáltatásokra (+14,1%) szánt kiadások emelkedtek.

A fenti funkcionális főcsoportokon belül az egyes funkció- és tevékenység csoportoknál a ráfordítások a következőképpen alakultak.

Állami működési funkciók

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, illetve ezen szervek központi beruházásai, a hozzájuk kötődő ágazati és célelőirányzatok tartoznak. A törvényhozó és végrehajtó szervek kiadása 2006-ban 198,2 milliárd forint volt, ami az előző évi teljesítésnél 12,7 milliárd forinttal (6,8%-kal) magasabb. A támogatások 155,7 milliárd forintról 152,1 milliárd forintra való 2,3%-os csökkentésével szemben a bevételek 60,2%-kal (34,9 milliárd forintról 55,9 milliárd forintra) növekedtek.

A törvényhozó szervek kiadásainak döntő része az Országgyűlés hivatali szerveinél jelentkezik, ahol 2006-ban 8%-os növekedés ment végbe.

A végrehajtó szervek költségvetésének jelentős részét a minisztériumok és a MEH igazgatása teszi ki. A MEH-nél a Központi Adatfeldolgozó, Nyilvántartó és Választási Iroda kiadásainak, az OKM-nél a normatív finanszírozás, illetve a kulturális feladatok és szervezetek támogatásának, az FVM-nél a Nemzeti Vidékfejlesztési Terv kiadásainak, a KvVM-nél a környezetvédelmi, természetvédelmi és vízügyi szervek kiadásainak, valamint a GKM-nél az közlekedéssel kapcsolatos és egyéb fejezeti kezelésű előirányzatok, illetve az energiagazdálkodás célelőirányzat kiadásainak megnövekedése indokolják az igazgatás kiadásainak fenti arányú növekedését.

A pénzügyi és költségvetési tevékenységek és szolgáltatások kiadása 2006. évben 174,0 milliárd forint, bevétele 28,8 milliárd forint, támogatása 145,5 milliárd forint volt. Összességében a kiadás a 2005. évi teljesítéshez képest 20,4%-kal, a bevétel 64,6%-kal (11,3 milliárd forint), a támogatás 8,3%-kal növekedett. Az előirányzatok növekedése döntően az APEH, a VPOP és a Kincstári vagyonkezelés feladatainál jelentkezett.

A külügyi terület 2006-os költségvetésének teljesítése során elsődleges cél volt maradéktalanul kihasználni az európai uniós tagság előnyeit, és hozzájárulni az Unió megerősítéséhez. A terület 2005. évi kiadása 58,4 milliárd forint, az előző évinél közel 10%-kal magasabb volt, bevétele az előző évinél 21%-kal magasabb, 9,2 milliárd forint, ugyanakkor a támogatása 4,2%-kal alacsonyabb 45 milliárd forint. A kormányzati szerkezet átalakítást követően, a korábbi Európai Ügyek Hivatala feladatkörének és állományának döntő többsége visszakerült a KüM keretei közé.

A kiadások jelentősebb része a külképviseleti hálózat működéséhez, fejlesztéséhez; az Európai Unió, valamint a NATO felé vállalt kötelezettségeink teljesítéséhez; a határon túli magyar közösségek gazdasági megerősítéséhez; valamint a külföldi partnerekkel történő befektetés-ösztönzési és kereskedelemfejlesztési projektekhez szükséges forrásokat biztosította.

Az alapkutatás kiadásai 54,8 milliárd forintról 65,2 milliárd forintra (19%-kal), a támogatások pedig 33,7 milliárd forintról 36,9 milliárd forintra (9,5%-kal) növekedtek a 2005. évi teljesítéshez képest. A többletek döntően a hasznosítás-, illetve innovációorientált K+F tevékenységekhez (GVOP intézkedések) kötődnek, valamint az MTA kutatóintézeteinél fedezetet nyújtottak az EU 6. Kutatási és Technológiai Demonstrációs Keretprogramjába történő fokozottabb bekapcsolódásra.

A műszaki fejlesztés túlnyomórészt bevételből (EU támogatás) finanszírozott kiadásainak 0,2 milliárd forintról 1,5 milliárd forintra történt növekedése a Kohéziós Alapból támogatott radarrendszer fejlesztéshez kapcsolódik.

Az egyéb általános közösségi szolgáltatások kiadása 56,5 milliárd forint volt, ami 22,5%-os növekedés az előző évihez képest. A bevétel 15,3 milliárd forint, ami nagyságrendileg megegyezik a 2005. évi mértékkel. A támogatás 40,7 milliárd forint, ami 37,5%-kal haladja meg az előző évi szintet. Az előirányzatok növekedése elsősorban a BM Központi Adatfeldolgozó, Nyilvántartó és Választási Hivatalnál jelentkezett.

A védelem költségvetési szervi és szakmai fejezeti kezelésű kiadásai a költségvetési évben összesen 241,2 milliárd forintot tettek ki, mely 28,5 milliárd forinttal (10,6%-kal) alacsonyabb az előző év hasonló szerkezetű kiadásainál. A támogatások összege 9.3 milliárd forinttal (3,8%-kal) csökkent.

A Honvédelmi Minisztérium fejezet működési és szakmai kezelésű kiadása - mely tartalmazza a más funkcióba nem sorolt igazgatási, felsőoktatási, egészségügyi, igazságszolgáltatási, valamint a kormányzati frekvencia működtetésével kapcsolatban felmerült kiadásokat - 240,25 milliárd forint volt.

A NATO definíciónak megfelelő védelmi költségvetési szervi és szakmai fejezeti kezelésű kiadások tartalmazzák a Honvédelmi Minisztérium, a. Határőrség, valamint az egyéb védelmi kiadások címén (hadiipari kapacitások fenntartása, hadiipari technológia-korszerűsítő beruházások támogatása, légi riasztási rendszer fenntartási feladatai, ország-mozgósítási feladatok végrehajtása, K-600-as hírrendszer működtetése) történt teljesítéseket.

Az igazságszolgáltatási funkcióba tartozó szervek és fejezeti kezelésű előirányzatok kiadásai mintegy 108,3 milliárd forintot tettek ki 2006-ban, ami 1,2 milliárd forinttal (1,1%-kal) magasabb a 2005. évi teljesítésnél. A 98,9 milliárd forintos támogatás 1,7%-kal, míg a 8,5 milliárd forintot kitevő bevétel 13,3%-kal csökkent az előző évhez képest.

A kiadások több mint 61%-a a Bíróságok, közel 27%-a pedig a Magyar Köztársaság Ügyészsége fejezetnél jelenik meg. Előbbinél 0,2 milliárd forintot (0,03%-ot), utóbbinál 1,2 milliárd forintot (0,4%-ot) tett ki a növekedés. A támogatás 0,7 milliárd forinttal (0,1%) a Bíróságok, illetve 0,5 milliárd (0,017%) forinttal haladta meg az előző évi teljesülést az Magyar Köztársaság Ügyészsége fejezet esetében. A saját bevételek alakulása nem volt egységes a két fejezetnél: míg a Bíróságoknál 19%-kal alacsonyabb, addig az Ügyészségeknél közel 104%-kal magasabb összegben teljesültek, mint 2005-ben. A kiszámíthatatlanságot mutatja, hogy az előző évben a Bíróságoknál volt megfigyelhető növekedés, míg az Ügyészségnél csökkenés történt, valamint a mennyiségi változásbeli különbség is jelentős az előző évihez képest

A költségvetési támogatás növekedése mindkét fejezetnél a folyamatos épületrekonstrukciós munkálatok elvégzését, infrastrukturális fejlesztések megvalósítását szolgálta. Folytatódtak a PHARE és Átmeneti támogatásból megvalósuló, az európai uniós követelményekhez igazodó informatikai rendszer-fejlesztések. A bírósági intézményeknél befejeződött és átadásra került a Bírósági Integrált Informatikai Rendszer (BIIR) és a gazdálkodást támogató Gazdálkodási Integrált Informatikai Rendszer (GIIR).

A Büntetés-végrehajtás kiadása az előző évi teljesítéshez képest (38,9 milliárd forint) a 2006. évben 39,9 milliárd forintra (2,6%) nőtt. 2006-ban többletforrás biztosította a két új, PPP konstrukcióban épülő börtön működéséhez szükséges létszámigény finanszírozását. A PHARE támogatással épült Fiatalkorúak Regionális Bv. Intézete (Pécs) átadásra, a Komárom-Eszergom Megyei Bv. Intézet pedig megszüntetésre került. Az intézményi beruházási kiadások finanszírozták az egyes intézetek, illetve börtönök felújítását, rekonstrukcióját (pl. Pálhalma Országos Bv. Intézet: Parancsnoki épület vizesblokk átalakítása, Szegedi Fegyház és Börtön: Csillag épület elektromos hálózat felújítása).

A rend- és közbiztonság kiadása az előző évi teljesítéshez képest (266,4 milliárd forint) a 2006. évben 300,5 milliárd forintra (12,8%) nőtt. A kiadás mintegy 90%-át támogatás finanszírozta.

A rendészeti szerveknél kiemelt szerepet kaptak a hatékonyabb gazdálkodást megvalósító szervezeti intézkedések, melynek során megkezdődött a Határőrség és a Rendőrség szervezeti átalakításának előkészítése. A Határőrségnél a korábbi kettős jogállás megszüntetésének következtében a védelmi feladatokat teljes egészében rendészeti jellegű feladatok váltották fel.

A Rendőrség gépjármű-park cseréjének folytatásával, valamint az informatikai eszközeinek korszerűsítésével javította a közlekedésbiztonság, a mobilitás és akcióképesség feltételeit, valamint kiterjesztette a közterületi jelenlétet és a reagálóképességet. A rendőri feladatok végrehajtását segítették a Határőrséggel megkötött megállapodások.

A Határőrség a schengeni térséghez való csatlakozás kiadásait főként uniós forrásból, a Schengen Alapból finanszírozta.

A kiadásokat növelték az év közben kialakult rendkívüli eseményekből adódó többletfeladatok.

A tűzvédelemi terület kiadása az előző évi teljesítéshez képest (16,6 milliárd forint) 24,9 milliárd forintra, mintegy 8,3 milliárd forinttal (50%) nőtt. Ezen belül a támogatás 12,1 milliárd forintra (400 millió forinttal, 3,2%-kal) csökkent, ugyanakkor a bevétel 8,7 milliárd forintra (2,4 milliárd forinttal, 38%) emelkedett. A kiadások jelentősebb része a polgári védelmi és a tűzvédelmi feladatok ellátásához, tűzoltógépjárművek beszerzéséhez, 7 új önkéntes tűzoltóság létrehozásához, a SEVESO II. EU irányelvből adódó feladatok keretében a Magyar Országos Lakossági Riasztórendszer első fázisának kiépítéséhez, valamint egyéb katasztrófavédelmi fejlesztéshez (pl. EDR diszpécser készülékek telepítése) szükséges forrásokat biztosította.

Jóléti funkciók

A felsőoktatás működési és intézményi felhalmozási kiadása (az intézmények valamennyi funkciót tartalmazó, valamint a fejezetek központi felsőoktatási kiadása) az előző évi teljesítéshez képest (390,3 milliárd forint) 427,5 milliárd forintra, mintegy 36,7 milliárd forinttal (9,5%) nőtt. Ezen belül a támogatás 201,7 milliárd forintra (6,5 milliárd forinttal, 3,3%), a bevétel 216,8 milliárd forintra (12,8 milliárd forinttal, 6,3%) emelkedett. E funkcióhoz a felsőoktatási intézmények képzési és fenntartási feladatait, intézményi infrastrukturális fejlesztéseit (benne: első alkalommal a PPP konstrukcióban megvalósított beruházások is), a hallgatók juttatásait, egyéb ösztöndíjakat, felsőoktatási szakmai fejlesztéseket, továbbképzéseket biztosító előirányzatok tartoznak. A kiadások emelkedése jelentős részben az állami és nem állami felsőoktatási intézmények támogatásának, valamint az intézményi bevételek növekedésének eredménye.

Az egyéb oktatás funkciót alkotó oktatási intézmények, háttérintézmények, regionális képző központok, alapítványok, közhasznú társaságok, egyes központi köz- és felsőoktatási, szakképzési feladatok, programok működési kiadása az előző évi teljesítéshez képest (40,7 milliárd forint) 60,9 milliárd forintra, mintegy 20,2 milliárd forinttal (49,6%) emelkedett. A támogatás 29,8 milliárd forintra (8 milliárd forinttal, 36,7%), a bevétel 30,7 milliárd forintra (14,3 milliárd forinttal, 87,2%) nőtt. Az emelkedés a Humánerőforrás-fejlesztési Operatív Program (HEFOP) keretében megvalósuló infrastruktúra-fejlesztési projektek bővülő támogatásának, a 2005-ben indult Útravaló Ösztöndíjprogram kiteljesedésének, valamint a kutató és szolgáltató intézmények bevétele növekedésének eredménye. A változásból mintegy 5 milliárd forint támogatás- és kiadásnövekedést a határon túli támogatások funkciók közötti átsorolása indokol.

A kulturális tevékenységekre és szolgáltatásokra fordított 2006. évi tényleges működési, valamint szakmai célok kiadása 71,3 milliárd forint, ami 4,8%-kal magasabb az előző évben teljesített kiadásnál (68 milliárd forint). A bevételek 11,3 milliárd forintban realizálódtak, ami a 2005. évihez képest 16,5%-os növekedést jelent, döntően a közgyűjtemények (múzeumok) bevételének emelkedése miatt. A támogatás 52,4 milliárd forint, amely 13,5 milliárd forinttal (20,6%) alacsonyabb az előző évinél. E csökkenést részben az indokolja, hogy a Nemzeti Kulturális Alapprogram 2006. január 1-jétől ismét elkülönített állami pénzalapként (nem a központi költségvetés részeként) működik.

A filmszakmai támogatásokra 6,1 milliárd forint került felhasználásra. A közhasznú társaságok közhasznú feladatainak ellátását 4,8 milliárd forint biztosította.

Gazdasági funkciók

Tüzelő- és üzemanyag, valamint energiaellátási feladatok funkció (Magyar Energia Hivatal, Országos Atomenergia Hivatal) kiadási előirányzata 4,5 milliárd forint volt, ami az előző évinél 1,8 milliárd forinttal (28,6%-kal) alacsonyabb. A csökkenés oka, hogy a Magyar Műszaki Biztonsági Hivatal 2006. január 1-jével beolvadt a Magyar Kereskedelmi Engedélyezési Hivatalba, és az egyesített intézmény feladatai az Egyéb gazdasági tevékenységek és szolgáltatások funkciócsoportban jelennek meg. A korrigált (MMBH nélkül számított) kiadási előirányzat 4,1 milliárd forint, ami 0,3 milliárd forinttal (8%-kal) magasabb az előző évinél. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - saját bevételből (4,1 milliárd forint) látták el, költségvetési támogatásuk minimális (0,3 milliárd forint)

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 393,5 milliárd forint volt, ami 29,1 milliárd forinttal (8%-kal) nőtt a 2005. évi teljesítéshez képest. A saját bevétel 167,4 milliárd forint, ez 34,7 milliárd forinttal (26,1%-kal) haladja meg az előző évit. A támogatás 221,7 milliárd forint, ami nagyságrendileg azonos az előző évivel. Az előirányzatok fenti növekménye döntően az Agrár-és Vidékfejlesztési Operatív Program (AVOP), valamint a Nemzeti Vidékfejlesztési Terv jogcímein keletkezett.

A bányászat és ipar feladatait végző intézmények (Magyar Geológiai Szolgálat, Magyar Bányászati Hivatal, Szénbányászati Szerkezetátalakítási Központ) és a funkciócsoportba tartozó építési célelőirányzatok 2006. évi összes kiadása 4,3 milliárd forint (ebből az intézményeké 3,6 milliárd forint), bevétele 2,8 (intézményeké 2,6) milliárd forint, költségvetési támogatása 1,2 milliárd forint. A bevételi és támogatási előirányzatok az intézmények geológiai és bányászati hatósági engedélyezési, felügyeleti feladatainak forrását biztosították.

A közlekedési és távközlési tevékenységek és szolgáltatások funkció kiadása 411,1 milliárd forint, bevétele 203,9 milliárd forint, támogatása 181,2 milliárd forint volt. Összességében a 2005. évi teljesítéshez képest a kiadás 81,3 milliárd forinttal (24,6%), a bevétel 67,4 milliárd forinttal (49,4%) nőtt, a támogatás 12,0 milliárd forinttal (6,3%) csökkent. A kiadások egyenlegének növekedése (a Felzárkóztatási Infrastrukturális Fejlesztési Alapprogram csökkenése mellett) döntően a Kohéziós Alap támogatásából megvalósuló közúti (28,1 milliárd forint) és vasúti (32,7 milliárd forint) közlekedési projekteknél, valamint az Útgazdálkodási és Koordinációs Igazgatóságnál (56,1 milliárd forint) jelentkezett.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 447,5 milliárd forint, ami 141,3 milliárd forinttal (46,1%-kal) haladja meg a 2005. évi teljesítést. A bevételek 231,4 milliárd forintos teljesítése 60,5 milliárd forinttal (35,4%-kal), a támogatások 187,7 milliárd forintos összege 59,6 milliárd forinttal (46,5%) növekedett az elmúlt időszakhoz viszonyítva. A növekedés döntően a Regionális Operatív Program (ROP), a Gazdasági Versenyképesség Operatív Program (GVOP), továbbá a Környezetvédelmi, természetvédelmi és vízügyi területi szervek valamint a Víz- és környezeti kárelhárítás jogcímeken jelentkezett.

A környezetvédelem intézményi és ágazati célfeladatainak kiadása 88,8 milliárd forint volt, ami az előző évi teljesítéshez képest összességében 40 milliárd forinttal (82%-kal) nőtt. A kiadás növekedés döntő részét (más részfeladatok csökkenése mellett) a Kohéziós Alap támogatásából megvalósuló környezetvédelmi projektek (37,4 milliárd forint), a Környezetvédelem és Infrastruktúra Operatív Program (KIOP) (17,9 milliárd forint) okozta. A 41,8 milliárd forintos bevétel 20,2 milliárd forinttal, a 32,2 milliárd forintos támogatás 10,9 milliárd forinttal magasabb az előző évinél.

Egyházak és társadalmi önszerveződések támogatása

Az egyházak tevékenységének támogatására - a személyi jövedelemadó 1%-os rendelkezésére épülő egyházi alapintézmény-működési támogatásra, a hitoktatók díjazására, a kistelepüléseken egyházi szolgálatot teljesítők jövedelempótlékára és az egyházak egyéb tevékenységének támogatására (EKA) - 2006-ban 17,6 milliárd forintot fordított a központi költségvetés. Ez az összeg 361 millió forinttal több, mint az ugyanezen célokra fordított 2005. évi támogatás.

További 8,0 milliárd forint központi költségvetési támogatást jelentett az átadásra nem került ingatlanok után kifizetett járadék. Az egyházakkal kapcsolatos (felső- és közoktatási, kulturális, hitéleti) beruházásokra, felújításokra a központi költségvetés 2006-ban 1,7 milliárd forintot fordított.

A Nemzeti Civil Alapprogram eredeti támogatási előirányzata 2005. évi 7 000,0 millió forintról 6 887,8 millió forintra csökkent a személyi jövedelemadó 1%-os felajánlások arányában. Ennek ellenére a civil szervezetek közcélú tevékenységét, működését segítő támogatások összege a 2005. évi 6 381,0 millió forinthoz képest a 2006. évben 7 306,0 millió forint volt a tervezettnél magasabb felajánlások miatt. Az Alapprogram tényleges kiadásaink összege 8 280,0 millió forintra teljesült, a 2005. évről áthúzódó kifizetésekkel együtt.

Összességében a társadalmi önszerveződések a 2005. évi 31,5 milliárd forinttal szemben a 2006. évben a központi költségvetésből több mint 35,1 milliárd forint címzett támogatást kaptak. Ebből az alapítványok és közalapítványok megközelítőleg 23, milliárd forint, a társadalmi és szakmai szervezetek több mint 11,4 milliárd forint támogatásban részesültek.

A személyi jövedelemadó 2005. évi befizetéseinek 1%-os rendelkezései nyomán 2006. őszén a kedvezményezett egyesületek, alapítványok, közalapítványok és kulturális tevékenységet végző szervezetek összesen 7 500,0 millió forint költségvetési támogatáshoz jutottak a 2005. évi 6 985,7 millió forinthoz képest. Az Országgyűlés által meghatározott kiemelt előirányzatok, így a

- társadalmi bűnmegelőzés feladataira 195,1 millió forint

- a parlagfű-mentesítés feladataira 820,6 millió forint

- az egészségjavítást célzó sporttevékenység támogatására 221,0 millió forint

- a Szülőföld Alap támogatására 86,3 millió forint

- az erdőterület közjóléti célú védelmének feladataira 216,2 millió forint

- támogatást kaptak közvetlenül az adózók.

Humánszolgáltatások normatív támogatása

A köz- és a felsőoktatási, a személyes gondoskodást nyújtó szociális, a gyermekjóléti és - védelmi feladatokat ellátó, intézményt fenntartó egyház, társadalmi szervezet, alapítvány, közalapítvány, országos kisebbségi önkormányzat, közhasznú társaság, gazdasági társaság és e feladatokat főtevékenységként végző egyéni vállalkozók az általuk nyújtott humánszolgáltatásokhoz normatív állami hozzájárulásban részesültek.

Az egyházi és az alapítványi fenntartású felsőoktatási intézmények 2006-ban 7,4 milliárd forint normatív támogatást hallgatói létszám képzési többlete elnevezéssel kaptak az Oktatási Minisztériumtól. Az egyházi felsőoktatási intézmények hitéleti képzésére 2,3 milliárd forint volt fordítható.

A humánszolgáltatások nem költségvetési intézményi formában történő közoktatási normatív támogatására 71,8 milliárd, míg a szociális, gyermekjóléti és -védelmi feladatok ellátására 27,3 milliárd forint normatív támogatás jutott.

Mind a közoktatási, mind a szociális, gyermekjóléti és -védelmi feladatokat ellátó egyházi intézmények, mind a közoktatási feladatokat ellátó, országos kisebbségi önkormányzatok által fenntartott intézmények a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban valós oktatott, nevelt gyermekenként, illetve tanulónként 128.970 forint/fő/évben írta elő, a szociális, szociális, gyermekjóléti és -védelmi ellátásban pedig a megállapított normatíva 35,5%-ában. Kiegészítő támogatásra összesen a közoktatásban 13,9 milliárdot, a szociális ellátásban 3,2 milliárdot fordítottak.

Az egyházi intézményfenntartók esetében a kiegészítő támogatás teljesítésénél az eltérés rendezésére - az önkormányzati tervezett és tényleges adatok ismeretében - az éves költségvetés végrehajtásáról szóló törvényben került sor. A 2006. év végén elfogadott, megelőző évről szóló zárszámadási törvény alapján az egyházi közoktatási intézmények kiegészítő támogatására 1.840,5 millió, míg az egyházi szociális intézmények támogatására 270,0 millió forint került pótlólag kiutalásra.

Agrártámogatások

A 2006. évi költségvetési törvény a mezőgazdasági termelőknek 2006-ban összesen 161 milliárd forintot biztosított, melyet az európai uniós források 239,3 milliárd forinttal egészítettek ki. Így együttesen 400,3 milliárd forintos támogatás állt a termelők rendelkezésére. Ebből a 2006. évi költségvetési törvényben a Földművelésügyi és Vidékfejlesztési Minisztérium fejezetben összesen 247,2 milliárd forint szerepelt, melyből a központi költségvetési támogatás 161 milliárd forint , az EU-s bevétel pedig 86,3 milliárd forint volt. Az átcsoportosítások, illetve az előző évi maradványok előirányzatosítása után a Földművelésügyi és Vidékfejlesztési Minisztérium fejezetben lévő kifizethető forrás összesen 280,7 milliárd forintra emelkedett, melyből ténylegesen 274,3 milliárd forint teljesült.

A Földművelésügyi és Vidékfejlesztési Minisztérium fejezetben szereplő előirányzatokon túl, az egységes területalapú támogatásokra 93,5 milliárd forintot folyósítottak tisztán európai uniós forrásból.

A mező- és erdőgazdálkodás, valamint az élelmiszer-feldolgozás támogatásaira a 2006. évi költségvetési törvény 124,6 milliárd forintot irányzott elő. Az év közben végrehajtott átcsoportosítások és előző évi maradványok előirányzatosítása miatt 138,5 milliárd forintra növekedett a felhasználható keret. Ténylegesen 138,2 milliárd forintot folyósítottak, amelyből

- a Folyó kiadások és jövedelem támogatások kiadása 125,4 milliárd forint,

- a Fejlesztési típusú támogatások kiadása 7,8 milliárd forint volt.

A 2006. évi költségvetési törvény a Folyó kiadások és jövedelemtámogatások előirányzatra vonatkozólag 110,5 milliárd forintot tartalmazott. Az év közben végrehajtott átcsoportosításokból kifolyólag 125,6 milliárd forintra növekedett a kiadásra felhasználható keret, a felhasználás gyakorlatilag 100%-os volt.

A Fejlesztési típusú támogatások jogcímen többek között mezőgazdasági gépvásárláshoz, lízinghez, illetve meliorációs és öntözésfejlesztéshez kaphatnak támogatást a mezőgazdasági vállalkozók. A jogcím törvényi kiadási előirányzata 10,2 milliárd forint volt. Az átcsoportosítások után a felhasználható összeg 7,9 milliárd forintra csökkent, melyből csaknem a teljes összeg kifizetésre került.

Az Erdőtelepítés, erdőszerkezet-átalakítás, fásítás előirányzat nyújtott támogatást az előző években telepített erdők folyamatban lévő munkálatai befejezésére, a folyamatban lévő erdősítés ápolási és tisztítási feladataira lehetett felhasználni. A 2006. évi költségvetési törvény 3,5 milliárd forint kiadási előirányzatot határozott meg. A módosított kiadási előirányzat 4,4 milliárd forint volt, mely felhasználásra került.

Az Egyes speciális szövetkezések (Termelő Értékesítő Szövetkezet /TÉSZ/, Beszerző Értékesítő Szövetkezet /BÉSZ/) támogatása jogcím költségvetési előirányzata 450 millió forint volt, mely e szervezetek létrehozásának és működésének elősegítését szolgálja. A felhasználható keret 715,8 millió forintra emelkedett, melyből 591,1 millió forint került kifizetésre.

Erdészeti feladatok 4,3 milliárd forintos költségvetési előirányzata az erdőtörvényben elrendelt, erdőgazdálkodási üzemtervekben előírt tartamos, hosszú távú erdőgazdálkodási munkák elvégzésének támogatására nyújt forrást. A módosított kiadási előirányzat 4,5 milliárd forint volt. A tényleges kifizetés 4,4 milliárd forintot tett ki. A támogatáshoz tartozó központosított erdőfenntartási járulék, illetve erdővédelmi és erdőgazdálkodási bírság befizetési kötelezettség előirányzata 4,3 milliárd forint volt, melyből 3,9 milliárd forint bevétel teljesült.

A termőföld védelmével, hasznosításával kapcsolatos költségvetési befizetés tervezett összege 4,1 milliárd forint volt, ami földvédelmi járulék, valamint földvédelmi és talajvédelmi bírság címen befizetett összegekből adódik. A tényleges bevétel összesen 5,8 milliárd forintot tett ki. A Termőföldvédelem támogatására a 2006. évi költségvetési törvényben 1 milliárd forint kiadási előirányzat szerepelt, átcsoportosítás után a felhasználható összeg 1,2 milliárd forint, a tényleges kiadás 0,9 milliárd forint volt. E jogcímhez tartozóan a termőföld rendeltetésének megfelelő hasznosíthatóság visszaállítása, valamint a birtok-összevonási célú földvásárlás támogatása valósult meg.

Állattenyésztési feladatok kiadási előirányzata 1 milliárd forint volt, melynek forrásául az állattenyésztési és tenyésztésszervezési bevételek szolgáltak. A 2006. évi költségvetési törvényben meghatározott befizetési kötelezettség 1,2 milliárd forint volt. A tényleges bevétel 795,6 millió forintra teljesült. A rendelkezésre álló 977,7 millió forintos kiadási összegből 968,8 millió forintot folyósítottak törzskönyvezésre, teljesítmény vizsgálatok és nyilvántartások támogatására.

A halgazdálkodási tevékenység támogatásainak forrása az állami halász- és horgászjegyek díjakkal, halászatfejlesztési hozzájárulással illetve a halvédelmi bírsággal kapcsolatos befizetési kötelezettségből származik. A jogcímhez tartozó tervezett befizetés 320 millió forint, míg a kiadási előirányzat 252 millió forint volt. Ténylegesen 337,9 millió forint befizetés teljesült, miközben a kiadási előirányzat 415,4 millió forintra módosult, melyből 199,4 millió forint került felhasználásra.

A vadgazdálkodási tevékenység előirányzott díjbevételei együttesen 850 millió forint összeget tettek ki. A 2006. évi költségvetési törvény 657 millió forint kiadást irányzott elő. A kiadási előirányzat 727,8 millió forintra módosult, melyből a szokásos feladatok végrehajtása 465,3 millió forint felhasználásával történt. A tárgyévi összes bevétel 944,3 millió forint lett.

2.7. Elkülönített állami pénzalapok támogatása

Az elkülönített állami pénzalapok 2006-ban összesen 19,2 milliárd forint költségvetési támogatásban részesültek a jóváhagyott 18,5 milliárd forinttal szemben.

- A Kutatási és Technológiai Innovációs Alap támogatása 12,3 milliárd forintot tett ki.

- Az atomenergiáról szóló 1996. évi CXVI. törvény 64. § (2) bekezdése rendelkezése értelmében a Központi Nukleáris Pénzügyi Alap értékállóságának biztosítása érdekében 5,3 milliárd forint támogatás lett előirányozva. A teljesített támogatás összege - a 2006. évi költségvetési törvény 46. § (1) bekezdésének 13. pontja alapján - pedig 5,6 milliárd forint lett.

- A Szülőföld Alapról szóló 2005. évi II. törvény és a 2006. évi költségvetési törvény 46. § (5) bekezdése alapján a Szülőföld Alap 1 milliárd forint támogatásban részesült. Ez 0,4 milliárd forinttal jelent többet a jóváhagyotthoz képest.

- A Munkaerőpiaci Alap 0,2 milliárd forint költségvetési támogatásban részesült.

- A Wesselényi Miklós Ár- és Belvízvédelmi Kártalanítási Alap támogatása pedig 98,5 millió forint lett. A 2006. évi központi költségvetés általános tartalékának felhasználásáról szóló 2179/2006. (X. 25.) Korm. határozat alapján az Alap 15 millió forinttal több támogatásban részesült a káreseménnyel összefüggő kártalanítás kifizetése miatt.

2.8. Garancia és hozzájárulás a társadalombiztosítási alapok kiadásaihoz

A társadalombiztosítás pénzügyi alapjainak bevételei között lényeges szerepet játszanak a központi költségvetésből származó hozzájárulások. Ezek döntő része - javítva az alrendszer költségvetési pozícióját - garancia és hozzájárulás jogcímen jelenik meg, amely a Pénzügyminisztérium fejezetben mint átadott, a két pénzügyi alap költségvetésében mint átvett a bevételeket növelő pénzeszköz szerepel.

A Magyar Köztársaság 2006. évi költségvetési törvény a garancia és hozzájárulás összegét 777,4 milliárd forintban határozta meg, amit ezen törvény módosításáról rendelkező 2006. évi CXI. törvény további 112,7 milliárd forinttal növelt meg. Ez a növekedés teljes egészében a Nyugdíjbiztosítási Alapban a központi költségvetésben tervezett pénzeszköz átadás jogcím-csoportnál jelentkezett.

A garancia és hozzájárulás címen átadott 890,6 milliárd forint, ami közel 0,5 milliárd forinttal haladja meg a törvényi módosítás alapján felemelt összeget. A különbséget a 2006. évi költségvetési törvény 4. §-a, valamint az ennek végrehajtását szabályozó kormányrendeletek alapján biztosított és a későbbiekben részletezett támogatási tételek magyarázzák. Az említett 890,6 milliárd forint az alrendszer összes bevételének 24,3%-át tette ki, ami mintegy 10,4 százalékponttal haladja meg a megelőző évi arányt. Az említett összeg közel kétharmad része 586,1 milliárd forint a Nyugdíjbiztosítási Alap bevételeit növelte.

Az egyes jogcímek teljesítése a következő módon alakult:

- a magánnyugdíjpénztárakba átlépett személyek (létszámuk a tárgyév végén 2643,1 ezer fő) kieső járulékbefizetéseinek pótlására biztosított összeg előirányzata 240,9 milliárd forint, a teljesítés ugyanekkora. Az előző évi teljesítéshez viszonyított növekedés 14,0%;

- a központi költségvetésben tervezett pénzeszközátadás eredeti előirányzata 208,3 milliárd forint volt, a teljesítés a már említett törvényi módosítás alapján meghatározott összeggel egyezően 321,0 milliárd forint. A 2005. évi teljesítéshez viszonyított növekedés jelentős mértékű, 71,4%-os volt;

- a gyermekgondozási segélyt, a gyermeknevelési támogatást, és a gyermekgondozási díjat igénybe vevők után fizetendő nyugdíjbiztosítási járulék előirányzata 24,2 milliárd forint, a teljesítés ugyanekkora. Az előző évhez viszonyított növekedés 5,6%;

- az Egészségbiztosítási Alap bevételeit jelentősen növelte a központi költségvetésből járulék címen átadott pénzeszköz, ahol a teljesítés az előirányzattal megegyezően közel 304,0 milliárd forint.

A felsorolt számottevő nagyságrendeket képviselő összegeken kívül további kisebb összegű támogatások folyósítására is sor került a 2006. évi költségvetési törvény 4. §-a, valamint ennek végrehajtását szabályozó kormányrendeletek alapján:

- a központi költségvetés céltartalékából származó pénzeszköz fedezte az alapok létszámcsökkentéssel kapcsolatos kiadásait, ennek összege a két alapnál együttesen 460,4 millió forint volt [140/2006. (VI. 29.) Korm. rendelet];

- a Nyugdíjbiztosítási Alap 2,5 millió forint támogatást kapott a központi költségvetés céltartalékából diplomás pályakezdők ösztöndíjasként történő foglalkoztatására [20/2005. (II. 11.) Korm. rendelet];

- az Egészségbiztosítási Alap 11,7 millió forint támogatásban részesült a központi költségvetés céltartalékából az ott foglalkoztatott főtisztviselők illetményének részbeni fedezetére [145/2005. (VII. 27.) Korm. rendelet].

2.9. Helyi önkormányzatok támogatása

A helyi önkormányzatok támogatása jogcímen a 2006. évi teljesítés 867,1 milliárd forint volt, amely a módosított előirányzat 105,2%-os teljesülését jelenti, szja-val és szja kiegészítéssel együtt pedig 1327,9 milliárd forint, amely a módosított előirányzat 99,2%-a. A normatív hozzájárulások az előirányzatnak megfelelően alakultak.

A központosított előirányzatok éves felhasználása 87,3 milliárd forint volt, néhány előirányzat kivételével a terv szerint alakult a teljesítés. Jelentősebb eltérések az alábbi előirányzatok esetében voltak: helyi szervezési intézkedésekhez kapcsolódó többletkiadások támogatása (368,6%), települési hulladék közszolgáltatás fejlesztésének támogatása (130,5%), míg a lakossági közműfejlesztés támogatása alulteljesült (65,3%).

Az önhibájukon kívül hátrányos helyzetben lévő önkormányzatok támogatása címen 2006. év során a kifizetés összesen 29 milliárd forint volt, amely a módosított előirányzat 162,6%-a.

A címzett és céltámogatások jogcímen az éves felhasználás 68,9 milliárd forint, amely a módosított előirányzat 110,3%-a. A helyi önkormányzatok fejlesztési és vis maior feladatainak támogatása 2006-ban 13,1 milliárd forint, amely a módosított előirányzat 120,1%-a. A fejlesztési források túlteljesülésének oka az előző évi maradványok felhasználása.

A vis maior tartalékból 2006. év során 6,6 milliárd forint kifizetés történt, a tartalék 2005. évi felhasználása -belső átcsoportosítás miatt - 2744,8%.

2.10. Társadalmi önszerveződések támogatása

A társadalmi önszerveződések támogatásának 2006. évi kifizetése 5,1 milliárd forint volt, ami 100,1%-os teljesülésnek felel meg.

A 1057/2006. (VI. 7.) Korm. határozat az országgyűlési képviselő-választások eredményéhez igazodva, előirányzatok közötti átrendezéssel, többlettámogatást nem igényelve határozta meg a pártok és a pártalapítványok támogatását szolgáló előirányzatokat.

Év végén új pártalapítvány kezdte meg működését, és a Barankovics Alapítvány a 1117/2006. (XII. 5.) Korm. határozat szerint 50,1 millió forint kiadási előirányzattal rendelkezett. Ennek forrását belső átcsoportosítás (43,9 millió forint), és az általános tartalék (6,2 millió forint) jelentette.

2.11. A nemzetközi pénzügyi kapcsolatokból eredő kiadások

A nemzetközi pénzügyi kapcsolatokból eredő kiadások - az egyes nemzetközi pénzügyi szervezetek és pénzintézetek részére fizetett alaptőke-hozzájárulások és tagdíjak - 8 milliárd forintos teljesülése 0,2 milliárd forinttal haladta meg az előirányzatot. Ennek legfőbb oka a devizában előírt kötelezettségeknél a forint árfolyamának tervezettől eltérő változása.

2.12. A költségvetés adósságával kapcsolatos folyó kiadások

A 2006. évi állampapír-piaci hozamok meghaladták a tervezési időszakban feltételezett szintet, és ez a tendencia előrevetítette a kamatkiadások előirányzatának túllépését. A 2006. évi költségvetési törvényt másodszor módosító 2006. évi CXI. törvény megváltoztatta az államadósság költségvetési elszámolásai fejezet kiadási előirányzatának - ezen belül egyes kamatkiadásoknak - összegét. A módosítás eredményeként az adósságszolgálati kiadások előirányzata 134,3 milliárd forinttal növekedett. E kiadások alábbi bemutatása már a módosított előirányzatokhoz viszonyítva történik.

Az államadósság folyó kiadásainak 983,3 milliárd forintos összege 13,8 milliárd forinttal haladta meg a módosított előirányzatot. Az adósságszolgálat kiadásait döntően a 970 milliárd forint összegű kamatteher határozta meg, mely az előirányzatot 13,4 milliárd forinttal haladta meg. Az adósságkezelés és követeléskezelés egyéb költségei több mint 13,2 milliárd forintot tettek ki, amely a tervezethez képest 0,4 milliárd forinttal teljesült túl.

A kamatteher eltérését a következők indokolják:

- Az NA Rt-től 2006-ban átvállalt forinthitelek kamatkiadásai 23,4 milliárd forinttal haladták meg a terveket. Ez az átvállalt hitelek átvállaláskori felhalmozott kamatával egyezik meg. A hitelátvállalás 2007-re volt betervezve, így a fenti kamatkiadás eredetileg 2007-ben jelentkezett volna.

- 2006-ban az államadósság költségvetési elszámolásai fejezetben szereplő előirányzatok teljesítése szempontjából kettős hatása volt a hozamok alakulásának. 2006. folyamán a 2005-ben, az eredeti előirányzatok tervezésekor feltételezettnél lényegesen magasabban alakultak az állampapír-piaci hozamok, ami alapvetően kamatkiadás (és bevétel) növelő hatású. 2006. november elején azonban a 2006. évi költségvetési törvény módosítása keretében egyes kiadási előirányzatok módosultak. 2006. végén a piaci várakozásokkal ellentétben a kamatemelkedés megállt, és a módosítás elkészítésekor vártnál kisebb hozamok alakultak ki, így ezen előirányzatoknál kamat megtakarítás következett be.

- Az államkötvények (piaci és nem piaci értékesítésű) kamatkiadása 5,8 milliárd forinttal kisebb lett, főként a piaci értékesítésű államkötvények hozamának tervezetthez képesti kedvezőbb (alacsonyabb) alakulása miatt,

- A lakossági kincstárjegyek kamatkiadása 4,1 milliárd forinttal lett kisebb a tervezettnél, melyből 1,1 milliárd forint növekedést a volumen-, 5,2 milliárd forint csökkenést a struktúra- és hozamhatás indokol.

2.13. Kormányzati rendkívüli és egyéb kiadások

A kormányzati rendkívüli és egyéb kiadások mérlegsoron 2006-ban 66,6 milliárd forint, azaz a törvényi előirányzat 183%-a került kiutalásra a következő jogcímeken:

Kormányzati rendkívüli kiadások

Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2006. évi költségvetési előirányzata 4,5 milliárd forint volt, a folyósító szerv részére történő átutalás, illetve a jogosultak részére történő kifizetés pedig 4,2 milliárd forintot tett ki. Az év folyamán havonta átlagosan mintegy 27,5 ezer fő részesült életjáradékban, ennek átlagos havi összege 12,6 ezer forint volt. A pénzbeli kárpótlás alapösszegének éves emelése a 134/2006. (VI. 15.) Korm. rendelet alapján megtörtént.

Az 1947-es Párizsi Békeszerződésből eredő, az 1997. évi X. törvény alapján járó kárpótlási életjáradék esetében a folyósító szerv részére történő átutalás, illetve a jogosultak részére történő kifizetés 2,4 milliárd forintot tett ki, ami lényegében megegyezett az előirányzattal. Az év folyamán havonta átlagosan mintegy 12,7 ezer fő részesült életjáradékban, melynek átlagos havi összege 15,4 ezer forint volt. Az életjáradékok alapösszegének a 2006. évi költségvetési törvényben előírt emelése megtörtént.

A pénzbeli kárpótlás folyósítási költségeire előirányzott 126 millió forint teljes mértékben kifizetésre került a folyósító Országos Nyugdíjbiztosítási Főigazgatóság részére.

A kormányzati rendkívüli kiadások között 2006-ban új tételként jelentek meg az egységes adószámla bevezetésével kapcsolatos kiadások. Az éves teljesítés 3,1 milliárd forintot tett ki, ami a törvényi előirányzat mintegy 39%-a. A fennmaradó rész zöme - 4,6 milliárd forint - a 2006. évi költségvetési törvény 50. § (4) bekezdésében kapott felhatalmazás alapján, az év eleji feladatmegosztásnak megfelelően a Miniszterelnöki Hivatal Elektronikus-Kormányzat Központ (MEH EKK), az Adó- és Pénzügyi Ellenőrzési Hivatal (APEH), a Magyar Államkincstár (MÁK) és a Belügyminisztérium (BM) részére került átcsoportosításra, így ezen összeg tényleges felhasználása már nem ezen a soron jelent meg kiadásként.

A volt egyházi ingatlanok visszaadására az előirányzat alapján megállapított 3,6 milliárd forintos összeg teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanítására fizettek ki.

Egyéb kiadások

A felszámolásokkal kapcsolatos állami helytállás miatt 544 millió forint (120,8%) volt a költségvetés kiadása 2006-ban.

Szanálással kapcsolatos költségvetési kifizetésre 2006-ban nem került sor.

Magán és egyéb jogi személyek kártérítésére átutalt 29,8 milliárd forint csaknem húszszorosa volt az eredetileg tervezettnek. Az előirányzatból a pénzügyminiszter és az informatikai és hírközlési miniszter között létrejött megállapodás alapján nemzetközi választott bírósági perben történő képviselet ellátásának díjára 552 millió forintot csoportosítottak át az Informatikai és Hírközlési Minisztériumhoz. Az előirányzathoz képesti tetemes többletkiadásért az alábbi tételek a felelősek:

- a Legfelsőbb Bíróság 2005. decemberi ítélete nyomán a Postabank kisrészvényeseinek kifizetett 3,5 milliárd forintos kártérítés,

- a Budapesti Vegyiművek Zrt. I. rendű és a Környezetvédelmi és Vízügyi Minisztérium II. rendű alperesek elleni kártérítési perben a peren kívüli megállapodás fedezetének biztosításáról szóló 2089/2006. (V. 5.) Korm. határozat alapján a Környezetvédelmi és Vízügyi minisztérium javára átutalt 7,7 milliárd forint,

- valamint az ICSID nemzetközi választottbíróságnak a Budapest Airport Zrt. ügyében a Magyar Állam ellen indított perben hozott ítélete nyomán átutalt 17,2 milliárd forintos kártérítés.

A védelmi felkészítés előirányzatai többek között az országvédelmi és a vállalt szövetségi feladatok folyamatos ellátására, a fővárosi és megyei védelmi bizottságok működésére, az EU védelmi és biztonsági rendszeréhez történő csatlakozás feladatainak a teljesítésére, illetve a Honvédelmi Tanács és a Kormány speciális működési feltételeinek biztosítására (energiaellátás, biztonsági felülvizsgálat, objektum karbantartás, személyi kiadások stb.) nyújtottak fedezetet. Az ezt szolgáló két előirányzat a Kormány döntése alapján teljes egészében átcsoportosításra került, így a tényleges felhasználás nem ezen a soron jelent meg kiadásként.

A helyi önkormányzatok normatív állami hozzájárulásának elszámolásából eredő kiadási jogcím mintegy 11,8 milliárd forintot tett ki, amely közel négyszerese az eredetileg tervezettnek. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket. Az előirányzathoz viszonyított túlteljesülés mögött elsősorban az áll, hogy a 2005. évi költségvetésről szóló 2004. évi CXXXV. törvény 4. számú mellékletének 8. pontja alapján a 2005. évi jövedelemkülönbség mérséklés elszámolása során - a visszafizetett és a pótlólagosan igényelt támogatás eredményeként - megmaradó 6,7 milliárd forint a kiegészítő támogatásban részesülő önkormányzatok között 2006-ban visszaosztásra került.

A nettó finanszírozással kapcsolatos 420 millió forintos kiadás az önkormányzatok által a nettó finanszírozás keretében előleg módján igénybevett, de januárban inkasszált támogatást tartalmazza.

Az egyéb vegyes kiadások a Magyar Államkincstár pénzforgalmával kapcsolatosan, automatikusan teljesültek az érintett szervek (MNB, Magyar Posta, stb.) intézkedései alapján. Ezzel összefüggésben 2,4 milliárd forint (103,2%) kiutalása történt meg.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlások jogcímen 7,5 milliárd forintot (108,7%) utaltak át a civil kedvezményezettek javára.

A rendkívüli beruházási tartalék az év közben felmerülő, előre nem látható ad hoc beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból átcsoportosítást a központi költségvetési fejezetek felügyeletét ellátó szervek vezetői, illetve az állami feladatokat is ellátó intézmények kezdeményezhettek, a döntés meghozatala - törvényi felhatalmazás alapján - a pénzügyminiszter kizárólagos jogkörét képezte. Az 500 millió forintos előirányzat oroszlánrésze (477 millió forint) átcsoportosításra került az érintett fejezetekhez, így a tényleges felhasználás nem ezen a soron jelent meg kiadásként.

Az Eximbank Zrt-nek és a Mehib Zrt-nek a központi költségvetés javára behajtott követelések után 2006-ban együttesen 98 millió forint összegű jutalékot fizetett az állam, ami jelentősen meghaladta a tervezettet. A vonatkozó jogszabályok alapján a jutalék mértéke a követelések 5%-ának felel meg. A Mehib Zrt-től 2005-ben befolyt mintegy 1,6 milliárd forint összegű követelés után 78 millió forintot fizetett az állam jutalékként 2006-ban. Az Eximbank Zrt-n keresztül 516 millió forint folyt be a költségvetésbe, amelyből 2006-ban 428 millió forint tőkeösszege (411 millió forint) után 21 millió forint jutalék kifizetése történt meg (a további, decemberben befolyt bevételek utáni jutalék kifizetése 2007-re húzódott).

Az egyéb kiadások között jelent meg a 2004. évi EU csatlakozást megelőző időszakra vonatkozóan vám és importbefizetések bevételeként elszámolt, de az ügyfélnek visszajáró vámbiztosíték fedezetére képzett forrás. Az e címen kiutalt 195 millió forint csupán az előirányzat 13%-át tette ki.

Az Áht. 113/A. § (2) bekezdésének alapján az Államadósság Kezelő Központ Zrt. (ÁKK) - a 110/2006. (V. 5.) Korm. rendelet 7. §-ában foglaltak szerint - közreműködik az állami kezesség melletti hitelfelvétel, illetve kötvény-kibocsátás előkészítésében. E feladat ellátásáért az ÁKK a központi költségvetés terhére díjazásban részesül. E díj összege 2006-ban 17 millió forint volt, ami több mint kétszerese az előirányzatnak.

A K-600 kormányzati hírközlési rendszer működtetésére 389 millió forint, azaz az előirányzat 97%-a került átutalásra. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

2.14. Állami kezesség és viszontgarancia érvényesítése

A 2006. évi költségvetési törvény 33-44. §-ai határozzák meg az állam által vállalható kezesség és viszontgarancia vállalásának lehetőségeit. Az alábbiak a törvényi rendelkezések sorrendjében mutatják be a garancia-állományokat, a törvényben jóváhagyott garanciakeretek kihasználását és az egyes garancia-típusok kapcsán a beváltásokat.

Az állam által vállalt kezesség és viszontgarancia érvényesítésére a 2006. évi költségvetés 7 milliárd forint összegű előirányzatot tartalmazott nyolc alcímre bontva.

A tényleges kifizetés 10,8 milliárd forint volt. A túllépés alapvető oka, hogy az egyedi kezességvállalásra nem tervezett beváltás történt 4,1 milliárd forint értékben.

1. A 2006. évi költségvetési törvény 33. § (1) bekezdésének felhatalmazás alapján 150 milliárd forint keret mértékéig vállalhatott a Kormány kezességet 2006-ban. A Kormány két kezességet vállalt e felhatalmazás alapján, amelyek együttes összege 57,4 milliárd forint volt, amely a lehetséges vállalási összeg 38%-a.

A Kormány határozata alapján vállalt kezességek tételes bemutatását a XIII. Felhatalmazások c. fejezet tartalmazza.

2006-ban egyedi kezesség beváltás címén 4 059 millió forintot fizetett a költségvetés a Magyar Televízió Rt. hiteléhez kapcsolódó készfizető kezesség érvényesítése miatt. Az előzetes várakozásokkal ellentétben a társaság a hitelt sem visszafizetni, sem meghosszabbítani nem tudta. (A kezességbeváltásból eredő, az MTV Rt-vel szembeni állami követelést az Országgyűlés elengedte.)

2. A 2006. évi költségvetési törvény 34. §-ának felhatalmazása alapján 160 milliárd forint összegű állomány mértékéig vállalhatott a pénzügyminiszter - az Oktatási és Kulturális Minisztérium miniszterének javaslatára - 2006-ban kiállítási garanciát. E felhatalmazás alapján tíz kiállításhoz kapcsolódva történt garanciavállalás, melyeket az általános indokolás mellékletei között szereplő, „Kiállítási garancia- és kiállítási viszontgarancia-vállalások 2006. évben” című táblázat mutat be részletesen. (E táblázat a vállalás időpontjában érvényes deviza árfolyamon számított forint adatokat tartalmazza, amelyek nem egyeznek meg „Az állam által vállalt kezességek/garanciák 2005. és 2006. évi állományi adatait” tartalmazó táblázatban foglaltakkal. Ez utóbbi ugyanis csak az év utolsó napján fennálló garancia-állományt tartalmazza az év végén érvényes árfolyamon számolva.) A kiállítási garanciavállalások együttes értéke 2006-ban 192,1 milliárd forint volt. A keretkihasználtság azonban nem lépte egyszer sem túl az állományi mértéket, mivel ezek a kiállítások csak néhány hónapig láthatóak, így a keretet megszűnésük után nem terhelik tovább. E kiállítási garanciavállalások a 2006. évben 180 millió forint körüli összegre becsülhető biztosítási díj megtakarítást jelentettek a kiállító múzeumoknak (és közvetve az államnak).

Kiállítási garancia érvényesítésére 2006-ban nem került sor.

3. Kereten kívüli kezességet, illetve a nemzetközi fejlesztési intézményekkel szemben kezességet vagy garanciát (2006. évi költségvetési törvény 35. §) a Kormány 2006-ban nem vállalt.

4. A Magyar Fejlesztési Bank Rt. (MFB Rt.) ügyleteiért három módon vállalhatott a Kormány kezességet, illetve garanciát (2006. évi költségvetési törvény 36. §). Forrásszerzési hiteleiért és kötvénykibocsátásaiért 1200 milliárd, harmadik fél javára vállalt készfizető kezességeiért, illetve hitelnyújtásaiért 400 milliárd, és az általa finanszírozott ügyletekhez kapcsolódó hosszú lejáratú külföldi hitelek árfolyamkockázatára 1000 milliárd forint összegben.

A 2006. évben 1600 millió euró (405,2 milliárd forint, december 29-ei MNB árfolyam szerint) megkötött forrásbevonásból az MFB Rt. 1525 millió eurót (386,2 milliárd forint) hívott le jogszabályi állami kezességvállalás mellett.

A költségvetési keretterheléshez kapcsolódó bankgaranciát, illetve hitelt az MFB Rt. hat esetben nyújtott 2006-ban, melyből négy állami kezesség 2006 végéig megszűnt.

Az MFB Rt. devizahiteleihez a központi költségvetés 40 milliárd forint értékű árfolyam-garanciát vállalt 2006 folyamán.

Költségvetési kereteinek teljes kihasználtsága:

- 892,1 milliárd forint forrásbevonás (74%),

- 91,7 milliárd forint hitel- és bankgarancia nyújtás (23%)

- 860,7 milliárd forint árfolyam-garancia (86%),volt az év végén.

A bank által állami kezességvállalás mellett bevont hosszú lejáratú források teljes állománya 827 milliárd forint volt 2006 végén.

Kezességvállalási díj fizetésére 2006 folyamán a bank részéről nem került sor. 2006. évi kezességbeváltás egy ügylet esetében történt (Európa terv Agrárhitel program), melynek összege 104,5 millió forint volt. A beváltás a tervezés időszakában még nem volt előre látható.

5. Az Eximbank Zrt. által forrásszerzés céljából a kül- és belföldi hitelintézetektől felvett hitelek, valamint kibocsátott kötvények együttes állományára rendelkezésre álló - költségvetés által garantált - keret összege a 2006. évben 220 milliárd forint volt (2006. évi költségvetési törvény 38. § (1) bekezdés). A bank e limitet 45%-ban használta ki, amely alacsonyabb az előző évinél. Tekintettel a kihasználtság mértékére, 2007-re már kisebb mértékű, 172 milliárd forint összegű keretet határozott meg a törvény.

A bank által 2006-ban közvetetten nyújtott hitelek állománya 18,1 milliárd forinttal több, mint a tervezett, értéke 64,4 milliárd forint, míg a közvetlenül ügyfeleknek nyújtott hitelek állománya 25,2 milliárd forint volt, (ami 43%-kal kevesebb, mint a tervezett hitelállomány).

A 2005-ben folyósított 34,6 milliárd forint hitellel szemben 2006-ban 70,3 milliárd forint hitelt folyósított a bank. A 2006. évi folyósítások 74,7%-a a hazai hitelintézetek refinanszírozásán keresztül, 2,6%-a a külföldi hitelintézeti hiteleken keresztül, 20,8%-a közvetlen vállalati hitellel támogatta a hazai exportot. A folyósított hitelek 1,9%-a segélyhitel.

Az Eximbank Zrt. által a központi költségvetés terhére vállalt exportcélú garanciaügyletek állománya 2006. december 31-én legfeljebb 80 milliárd forint lehetett (2006. évi költségvetési törvény 38. § (2) bekezdés). A bank által e keret terhére kibocsátott garanciaállomány az év végén 38,5 milliárd forintot tett ki, azaz a keret kihasználtsága 48%-os volt.

Az Eximbank Zrt. által vállalt garanciaügyletekből eredő fizetési kötelezettség előirányzata 2006. évre 500 millió forint volt. A Ganz Transelektro Villamossági Rt., valamint a Ganz Transelektro Közlekedési Rt. hitelfedezeti, illetve jóteljesítési garancia beváltása miatt 1065,6 millió forint - az árfolyam-különbözetet is figyelembe véve 1058,0 millió forint - kifizetés történt. A behajtási tevékenység eredményeképpen a Ganz Transelektro Villamossági Rt. esetében 428 millió forint, a Ganz Transelektro Közlekedési Rt. esetében pedig 80 millió forint megtérült, azaz nettó módon a költségvetést 550 millió forint terheli.

6. A MEHIB Zrt. nem-piacképes, költségvetési hátterű biztosítási állományának felső határát 250 milliárd forintban állapította meg a 2006. évi költségvetési törvény 38. §-ának (3) bekezdése. A keret kihasználtsága 106,7 milliárd forint (43%) volt. A kihasználtság jelentősen emelkedett az egy évvel korábbihoz képest.

A költségvetési hátterű, nem-piacképes kockázatú biztosítási tevékenységgel kapcsolatos kárfizetésekre a 2006. évi költségvetés 462 millió forint kiadási előirányzatot tartalmazott. A tárgyidőszakban a költségvetésből mindössze 40 millió forint összegű kárfizetés történt, amely lényegesen elmaradt a tervezettől.

A kedvezőbb kárfizetési adatok annak köszönhetők, hogy a tervezéskor kárveszélyesnek minősített ügyletek esetében a törlesztések némi késéssel ugyan, de megtörténtek, illetve a biztosítási portfólióban meghatározó súlyt képviselő Oroszország makrogazdasági helyzete kedvezően alakult.

7. A kis- és középvállalkozások támogatását, hitelezésük javítását szolgáló keret - a Hitelgarancia Zrt. költségvetési viszontgaranciával támogatott kezességvállalási kerete - 2006-ban 300 milliárd forintra emelkedett [2006. évi költségvetési törvény 39. § (3) bekezdés]. A társaság év végi kezességvállalási állománya 257,6 milliárd forint volt, a 2006. évi költségvetési törvényben megállapított keret kihasználtsága így közel 86%-os.

A Hitelgarancia Zrt. kezességvállalási állománya 20%-kal növekedett az előző évhez viszonyítva, a portfolióban egyre jelentősebb a Széchenyi Kártya hitelek aránya. A növekedést elősegítette, hogy a Kártya kondíciói 2006-ban - az igénybe vevők számára - kedvezően változtak: a hitel maximális mértéke 25 millió forintra emelkedett. A Hitelgarancia Zrt. kezességvállalásának mértéke 73%-ról 80%-ra nőtt, a kezességvállalási díj pedig 1,8%-ról 1,5%-ra mérséklődött.

Az említett 257,6 milliárd forintos garanciaállomány 321 milliárd forint hitelállományhoz kapcsolódik, ezzel a KKV szektor 2006. évi teljes banki hitelállományának mintegy 10%-ára terjedt ki a társaság által vállalt kezesség.

A Hitelgarancia Zrt. tevékenysége az új garanciatermékek (lízing-, faktoring garanciák) mellett 2006-tól új üzletággal is bővült, a saját kockázatra - viszontgarancia nélkül, az önkormányzati hitelekhez - vállalt kezességgel. A társaság tevékenységét segíti, hogy nem kell társasági adót fizetnie nyeresége után.

A költségvetési viszontgarancia beváltásának előirányzata (4 000,0 millió forint), elsősorban a Széchenyi Kártyához kapcsolódó növekvő beváltások következtében túlteljesült, összességében 4 832,0 millió forint lett. A társaság által kezességbeváltás miatt kifizetett összeg közel kétharmada a Széchenyi Kártyás ügyletekhez kapcsolódott. A beváltott kezességek darabszámát tekintve még rosszabb az arány, az 1688 ügylet közel 90%-a mögött állt e hitelkonstrukció. A behajtási tevékenység során keletkezett megtérülésből a költségvetésnek közel 582 millió forint bevétele keletkezett.

8. Az - elsősorban mezőgazdasági tevékenység finanszírozását szolgáló hitelek mögött álló Agrárvállalkozási Hitelgarancia Alapítvány által a központi költségvetés terhére vállalt készfizető kezesség állománya a 2006. évi költségvetési törvény 40. §-ának (4) bekezdése szerint 2006. december 31-én nem haladhatta meg a 120 milliárd forintot.

Az Alapítvány 2006. december 31-ei állománya 50,8 milliárd forint volt. A 42,3%-os keretkihasználás csökkenést mutat az előző évi 51,2%-hoz képest. Ez főleg azzal magyarázható, hogy a korábban tervezett új hitelprogramok meghirdetése elmaradt. Korábban az Alapítvány által garantált hitelprogramokhoz állami kamat- és kezesi díj támogatás kapcsolódott. E támogatásokat 2006-ban nem biztosította az állam, így kisebb igény mutatkozott volna e hitelprogramok iránt.

5 551 darab aktív ügyletre a fennálló hitelállomány 87,5 milliárd forint volt. Ebből:

- a szerződések 14%-a tőkepótló hitelkonstrukcióval összefüggésben állt fenn, az ezekhez tartozó készfizető kezesség állománya 3 783 millió forintot tett ki (amely az Alapítvány kezesi állományának 7,4%-a) ;

- a szerződések 49%-a az Európa terv Agrárhitel program keretébe tartozott, az ezekhez kapcsolódó készfizető kezesség állománya 27 644 millió forint volt (amely az Alapítvány kezesi állományának 54,4%-a);

- a szerződések 10%-a beruházási hitel volt, az ezekhez tartozó készfizető kezesség állománya 3 789 millió forintot tett ki (amely az Alapítvány kezesi állományának 7,5%-a).

A garantált hitelösszegek átlaga 2006-ban 26,8 millió forint volt az előző évi 23,7 millió forinttal szemben. A hitelekhez az Alapítvány 2006-ban átlagosan 56,6%-os mértékű kezességet nyújtott, az előző évben pedig 57,6%-ot. A hitelátlag emelkedését, a kezesség arányának pedig mérsékelt csökkenését elsősorban a nagyobb összegű hitelek garantálási igényének növekedése okozta.

A költségvetés az Alapítvány számára 467,8 millió forintot utalt át, ami az előirányzat 62,4%-os kihasználtságát jelenti. Az elmaradás annak következménye, hogy az Európa Terv Agrárhitel program kapcsán a tervezettnél kedvezőbben alakult a beváltási arány.

A visszatérülés összege a vártnál kedvezőbben alakult, ami több tényező együttes hatásának eredménye. Egyrészt a hitelintézetek számos követelés eladását kezdeményezték, melyből az Alapítványnak is jelentős bevételei származtak, másfelől a behajtási tevékenység eredményessége is folyamatosan javul. A beváltások nagyobb hányada 1-2 évvel ezelőtt kiadott garanciákból származott.

9. A 2006. évi költségvetési törvény 41. §-a szerint állami kezesség áll fenn a Diákhitel Központ Zrt-nek (továbbiakban DK) a diákhitel rendszer finanszírozására felvett hitelei, illetve kibocsátott kötvényeiből eredő fizetési kötelezettségei mögött.

A DK 2006 folyamán mintegy 25 ezer új szerződést kötött a hallgatókkal. 2006 végéig több mint 229 ezer diák részére folyósított hallgatói hitelt. 2006-ban a folyósított hitelek összege 23,7 milliárd forint volt, év végére a hallgatói hitelállomány elérte a 134,3 milliárd forintot. 2006-ban több mint 12 ezer fővel növekedett a törlesztésre kötelezettek száma, így számuk év végére 84 ezer főre emelkedett. 2006-ban 5,1 milliárd forint törlesztés és 3,4 milliárd forint előtörlesztés folyt be. A társaság 2006-ban közel 2000 fő tartozásának behajtását kérte az APEH-től nemfizetés miatt, ami a törlesztők éves átlagos számához képest alacsony, 2,6%-os arányt jelent.

A DK első félévi forrásbevonásait a pénzügyminiszter még 2005-ben, míg a 2006 szeptember - 2007 augusztus közötti időszakra vonatkozó finanszírozási tervét 2006. áprilisában hagyta jóvá.

A jóváhagyott tervek alapján a diákhitelek finanszírozását a következő forrásbevonások segítették 2006-ban:

1. Az MFB által biztosított 50 milliárd forint összegű hitelkeretből 2006 januárjában 18,3 milliárd forintot vett igénybe a lejáró kötvények törlesztésére, ezzel a teljes hitelkeretet felhasználták.

2. Három alkalommal kötvénykibocsátás: a kötvényállomány 2006. december 31-én elérte a 62 milliárd forintot.

3. Az Európai Beruházási Bank (EIB) 100 millió euró keretösszegű hitelkeretéből 2006-ban 5 alkalommal összesen 12,5 milliárd forint hitelt vett igénybe. Az EIB-vel szemben fennálló hitelállomány az év végére 14,3 milliárd forintra emelkedett.

4. Az ERSTE Bank likviditási célokat szolgáló 10 milliárd forint összegű újra feltöltődő készenléti hitelkerete. A társaságnak készenléti hitel tartozása az év végén nem állt fenn.

A diákhitelek refinanszírozását szolgáló kötelezettségek teljes összege 2006. december 31-én 126,2 milliárd forint volt.

Kezesség beváltására a DK forrásbevonásai kapcsán 2006 végéig nem került sor.

10. Az állami támogatással felvett agrárhitelek nagy része hosszú lejáratú - nem ritkán 15-20 éves futamidejű. Tekintettel arra, hogy az EU illetékes Bizottsága az FVM által bejelentett konstrukciók vonatkozásában nem élt kifogással, így 2025-ig állhat fenn ezek állománya. Az állam által vállalt (fizetési) kötelezettségek (kamattámogatás, kezességvállalás) - egyre csökkenő mértékben - szintén ezen időpontig fennállnak. A 2005. év végi állományi adatokhoz képest 2006. december 31-ig a támogatott agrárhitelek állománya 25%-kal (101 732 millió forinttal), a kapcsolódó kezességállomány pedig 20%-kal (9 144 millió forinttal) csökkent. A 2006. év végi állományi adatok alapján a támogatott hitelösszeg: 305 665 millió forint, a kapcsolódó kezesség: 37 595 millió forint. (Ezen felül az ágazat 10 941 millió forint - nem támogatott - MFB Agrárfejlesztési hitellel rendelkezik.).

A 2006. évi agrárgazdasági kezességérvényesítés kiadása 167,3 millió forintot tett ki, ami 31 beváltáshoz kapcsolódott. A tervezettől jelentősen elmaradó beváltási arány főbb indokai az alábbiak:

- 2006-ban még érzékelhető volt az aszályhitelek futamideje 2005-2006. években megvalósított prolongációjának hatása,

- az aszályhitelek egy része esetében a futamidő 5 évről 10 évre növelési lehetőségének megteremtése [32/2006. (V. 2.) FVM rendelet],

- a családi gazdahitelek vonatkozásában a bank által elindított beváltások elbírálása a kezességérvényesítési eljárásában felmerülő kérdések tisztázás miatt még folyamatban van.

11. A közszféra és a fészekrakó program lakáshiteleinek 2006. évi állománya 123,1 milliárd forint volt. A lakáshitelekhez kapcsolódó kezességérvényesítés 2006-ban minimális, 18,4 millió forint volt.

2.15. Adósságátvállalások

A 2006. évi költségvetési törvény felhatalmazása alapján együttesen 420 milliárd forint összegű kiadást számolt el adósságátvállalásból és tartozás-elengedésből eredően.

A Magyar Televízió Zrt. hiteléhez vállalt állami készfizető kezesség beváltása miatt a Magyar Államnak adók módjára behajtandó, közel 4,1 milliárd forint összegű követelése keletkezett a társasággal szemben. A 2006. évi költségvetési törvény 106. §-ának (5) bekezdése mentesítette a Magyar Televízió Zrt-t e tartozás megfizetése alól (e rendelkezést a 2006. évi költségvetési törvény módosítása során fogadta el az Országgyűlés).

A 2006. évi költségvetési törvény 109. §-ában a Nemzeti Autópálya Zrt-nek a Magyar Fejlesztési Bankkal, valamint kereskedelmi bankokkal szembeni hitelei átvállalására adott felhatalmazást az Országgyűlés. E felhatalmazás alapján a pénzügyminiszter 2006. novemberében és decemberében együttesen 415,9 milliárd forint összegű, a Magyar Fejlesztési Bankkal szemben fennállt hitelt és annak kamatait vállalta át (a kamatkiadások elszámolása a központi költségvetés kamatkiadásai között jelenik meg.)

E hitelekkel szemben a Nemzeti Autópálya Zrt. kész és félkész útszakaszokat adott át, illetve ezekről számolt el a Magyar Állammal.

2.16. Befizetés az EU-ba

Az EU költségvetését illető hozzájárulási kötelezettség 2006. évi összege 185,6 milliárd forintot tett ki. Ez az összeg jelentősen, 31,4 milliárd forinttal alacsonyabb a 2006. évre jóváhagyott előirányzatnál. Az alacsonyabb teljesítést két fő ok magyarázza. Egyrészről a 2005. évi közösségi költségvetés többlettel zárt, s ezzel a többlettel csökkent a tagállamok 2006. évi hozzájárulása; másrészről pedig az áfa- és GNI prognózisok, a közösségi költségvetés bevételi adatainak évközi frissítése szintén a magyar hozzájárulás csökkenését eredményezte.

VI. A központi kormányzat hiányának finanszírozása, a központi költségvetési adósságának változása

1. A központi költségvetés finanszírozása

Makrogazdasági és finanszírozási környezet 2006-ban

2006 egészében az állampapírpiacon - a leghosszabb lejáratokat leszámítva - jelentős hozamemelkedés ment végbe. Az év elején az áprilisi parlamenti választásokkal kapcsolatos bizonytalanság hatására a hozamok közepes mértékben, 0,2-0,3 százalékponttal emelkedtek. A választásokat követően június elejéig a hozamok hasonló mértékben, gyakorlatilag év eleji szintjükre csökkentek. Ezt követően a kormányprogram nyilvánosságra hozatalától a konvergencia program októberi, uniós elfogadtatásáig a hozamok jelentősen, a rövidebb futamidőkön mintegy 2 százalékponttal, a hosszabb futamidőkön 1 százalékponttal emelkedtek. Ezzel párhuzamosan június közepétől október végéig a jegybank - a kedvezőtlen inflációs folyamatok, a fiskális politikával kapcsolatos kockázatok, illetve a nemzetközi hírek hatására - fokozatosan, az év során 5 lépésben összesen 200 bázisponttal emelte az irányadó kamatot. Október elejétől az év végéig jelentős mértékben, 1 százalékpont körüli mértékben csökkentek a hozamok: ebben az időszakban az éven túli lejáratokon nagyobb ütemű mérséklődés volt megfigyelhető, mint az éven belüli lejáratokon.

A rövid oldali referenciahozamok 2006. decemberének végén az egy évvel korábbihoz képest 1,5-2,0 százalékponttal magasabban álltak. A 2006-ban tapasztalt hozamemelkedés mértéke elmarad a 2005 során tapasztalt 2,2-2,9 százalékpontos hozamcsökkenéstől. Az éven túli lejáratok esetében a 3 és 5 éves hozamok 0,3-0,6 százalékponttal emelkedtek, a 10 és 15 éves hozamok 0,3 százalékponttal csökkentek 2006. év egészében.

2006 folyamán a forint árfolyama jelentősen ingadozott. Az év eleji 252,7 Ft/euró szintről az év közepéig 282,7 Ft/euróra gyengült, ezt követően erősödni kezdett, és az év végén az árfolyam 252,3 Ft/euróra erősödött, azaz az év egészében felértékelődött a forint az euróhoz képest.

A külföldiek forint állampapír-befektetései 2006-ban az év eleji 2538,4 milliárd forintról 399,3 milliárd forinttal 2937,7 milliárdra gyarapodtak 2006 végére. A magyar állampapírok iránti kereslet - mind a belföldi, mind a külföldi befektetők körében - továbbra is jelentős volt, az államkötvény aukciókon az év során jelentős, 2,1-szeres volt a kereslet aránya a meghirdetett mennyiséghez képest.

Finanszírozási igény - finanszírozás

A finanszírozási igény alakulása

A kincstári kör a kincstári elszámolási rendszerből látható hiánya 2033 milliárd forint, ebből a központi költségvetés hiánya 1958,4 milliárd forint, a társadalombiztosítás pénzügyi alapjainak KESZ igénybevétele 124,7 milliárd forint, az elkülönített állami pénzalapok többlete 50,1 milliárd forint. A kincstári kör hiánya tartalmazza a 2006. évi adósságátvállalások 415,9 milliárd forintos összegét, ami nem jelentett tényleges nettó finanszírozási igényt. A kincstári elszámolási rendszerből látható hiány nem egyezik meg a normaszövegben megjelenített, helyi önkormányzatok nélküli államháztartási hiánnyal. Ennek okai elsősorban a főkönyvi nyilvántartáson alapuló állományi adatok évek közötti változását is nyomon követő elemi beszámolók és a kincstári nyilvántartás szerinti teljesítési adatok közötti - elsősorban rendszerbeli különbségekből adódó - eltérések:

- a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő-, átfutó-, és kiegyenlítő kiadások és bevételek előző évi állományának tárgyévi rendezése.

2006-ban a finanszírozási igényt növelte az EU EMOGA Garancia Alapból finanszírozott mezőgazdasági támogatások előfinanszírozásának 40,2 milliárd forintos nettó összege és az MNB tartalék feltöltésére kifizetett 14,8 milliárd forint. Ezzel szemben a privatizáció 268,7 milliárd forintos összege csökkentette azt. A fenti tételek 2006-ban összesen 1819,3 milliárd forint nettó finanszírozási igényt jelentettek.

 

 

 

 

 2006 tervezett

 2006 előzetes tény

 A központi költségvetés egyenlege (priv. bevételek nélkül)

 -1563,4

 -1958,4

 TB finanszírozás szükséglete

 -240,8

 -124,7

 Elkülönített alapok finanszírozási szükséglete

 25,9

 50,1

 Kincstári kör egyenlege

 -1778,3

 -2033,0

 MNB tartalékfeltöltési igénye

 -14,8

 -14,8

 Privatizációs bevételek és tőkeműveletek egyenlege

 260,7

 268,7

 közvetlen Uniós kifizetések előfinanszírozása és visszatérítése

 -90,5

 -40,2

 Nettó finanszírozási igény

 -1622,9

 -1819,3

A tényleges nettó finanszírozási igény nagymértékben, összesen 196,4 milliárd forinttal haladta meg a tervezett nettó finanszírozási szükségletet. Az eltérést az alábbi táblázat részletezi:

A teljes finanszírozási igény a nettó finanszírozási igény valamint az adósságtörlesztések összegeként adódik.

Az eredeti futamidejét tekintve éven túli futamidejű államadósság törlesztések az alábbiak szerint valósultak meg:

 

 

 

 milliárd forintban

 Forinthitelek

 60,3

 Devizahitelek

 25,2

 Forintkötvények

 1467,6

 Devizakötvények

 184,4

 Éven túli törlesztések összesen

 1737,5

Az éven túli lejáratokon a forinttörlesztések összesen 1527,9 milliárd forintot, míg a devizatörlesztések 209,6 milliárd forintot tettek ki.

A finanszírozás alakulása 2006 során

A költségvetés finanszírozása a 2006. évben is végig biztosított volt, a finanszírozási tervben kitűzött célok teljesültek. Mindezt a kincstári kör nettó finanszírozási igényének az eredetileg tervezettnél lényegesen kedvezőtlenebb alakulása és lefutása ellenére kellett biztosítani, ami az év első felében igényelt feszített finanszírozási tevékenységet. A megváltozott makrogazdasági feltételrendszer és Magyarország jövőbeni EMU tagsága alapján 2004 végétől módosult az adósságkezelési stratégia, aminek eredményeként új adósságszerkezeti mutatókat (benchmarkokat) hagyott jóvá a pénzügyminiszter. A 2006. év során folyamatosan teljesültek az érvényes és előre meghirdetett benchmarkok.

Az adósságkezelés 2006-ban érvényesített egyik általános alapelve szerint a devizatörlesztések finanszírozását deviza kibocsátások szolgálták. A megújítási igényen felüli deviza-kibocsátások ugyanakkor a lejáró költségvetési forintadósság részbeni finanszírozását tették lehetővé. Minden más finanszírozási igényt forint kibocsátások biztosítottak, kiegészítve a programfinanszírozó devizahitelek felvételével.

A 2006-ban keletkezett költségvetési hiány finanszírozására az ÁKK Zrt. 1140,7 milliárd forint összegű forint államkötvényt és 267 milliárd forint összegű kincstárjegyet értékesített, valamint 111,8 milliárd forint értékben külföldi devizahiteleket vett fel projekt-finanszírozás céljára.

A KESZ likviditáskezelésével kapcsolatos műveletek során a kincstárjegyek állománya 36,7 milliárd forinttal növekedett. Ez a kibocsátás részben fedezte a kincstári kör többi alrendszerének (mint a társadalombiztosítási alapok) nettó finanszírozási igényének biztosítását. A KESZ záróállománya 2006-ban 237,2 milliárd forinttal nőtt az előző év végéhez képest.

Az esedékes törlesztések finanszírozása érdekében 1061,7 milliárd forint értékű forint-államkötvény kibocsátására és 675,8 milliárd forint összegű devizakötvény kibocsátására került sor.

Az alábbi táblázat az egyes adósságinstrumentumok nettó kibocsátásának eredeti tervben szereplő és ténylegesen megvalósult értékeit tartalmazza.

A forinthitelek év végi átvállalása miatti 355,9 milliárd forintos eltérés magyarázza a nettó kibocsátás jelentős eltérését a tervektől. A hitelátvállalás nélkül a nettó kibocsátások és a nettó finanszírozási igény elmarad a tervezettől. A kötvények és diszkont kincstárjegyek nettó kibocsátása a tervektől 29,9 illetve 16,7 milliárd forinttal maradt el.

Állampapírok értékesítése

Forint-finanszírozás

Az adósságkezelés 2006-ban is sikeresen törekedett arra, hogy az állam forrásbevonásai során egyre inkább a hosszabb futamidejű, piaci finanszírozást biztosító államkötvények játsszanak fontos szerepet. Ez évben is csak néhány új sorozat kibocsátása valósult meg, a megfelelő likviditás elérése érdekében pedig az egyes sorozatokból továbbra is jelentős volumenek kerültek forgalomba.

A forint államkötvényeket tekintve 2006-ban 7 kötvénysorozat értékesítésére került sor. A kibocsátott kötvények mindegyike fix kamatozású volt, 3, 5 és 10 éves lejáratú, illetve folytatódott a leghosszabb, 15 éves futamidejű államkötvény értékesítése is. Az egyes futamidőket tekintve a kötvénysorozatok piacra dobott mennyiségét az alábbi táblázat mutatja be:

 

 

 

 futamidő

 milliárd forint

 megoszlás

 3 éves

 985

 45%

 5 éves

 585

 27%

 10 éves

 481

 22%

 15 éves

 130

 6%

 

 2 181

 

A kötvényaukciók során elfogadott összes mennyiségen belül a 3 éves államkötvények aránya volt a legmagasabb, a különböző futamidejű kötvények aránya az összes kötvénykibocsátáson belül az előző évihez képest gyakorlatilag nem változott.

A nagy lejáratok okozta likviditás-ingadozások kezelése érdekében az ÁKK Zrt. 2006-ban is rendszeresen vásárolt vissza a piacról kötvényeket azok lejáratát 1-7 hónappal megelőzően, összesen mintegy 308,2 milliárd forint névértékben. Ezen összegen felül az állam törvényi kötelezettsége alapján 2,0 milliárd forint értékben vásárolt vissza az ún. gázközmű kötvényekből.

A diszkont kincstárjegyek kibocsátása 2006-ban elsősorban a lejáratok megújítását és a Kincstári Egységes Számla megfelelő likviditásának biztosítását szolgálta, a nettó értékesítés 248,6 milliárd forint volt. 2006-ban folytatódott a 3 hónapnál rövidebb futamidejű ún. likviditási diszkont kincstárjegy értékesítése is, mely kibocsátásának célja az állam rendkívül rövid távú átmeneti pénzigényének biztosítása. Az év végén ebből állomány nem állt fenn.

 

 

 

 Átlagos hátralévő futamidő (év)

 2005. 12. 31.

 2006. 12. 31.

 Magyar Államkötvény (MÁK)

 4,57

 4,83

 MÁK (piaci)

 4,26

 4,53

 MÁK (nem piaci)

 7,37

 9,25

 Forint értékpapír

 3,57

 3,74

 Forint hitel

 1,70

 0,98

 Forintban denominált adósság összesen

 3,75

 3,46

 ebből: piaci összesen

 3,26

 3,46

 nem piaci összesen

 7,37

 5,66

A forintadósság átlagos hátralevő futamideje 2005. és 2006. év végén az alábbiak szerint alakult:

Devizafinanszírozás

2006-ban összesen 2,6 milliárd euró értékű piaci forrásbevonásra került sor, melynek összetétele a következőképpen alakult:

- egy 10 éves futamidejű, fix kamatozású, 1000 millió euró értékű kötvénykibocsátás, ami 250,4 milliárd forintnak felel meg;

- egy 7 éves, fix kamatozású, 50 milliárd japán jen (355,7 millió euró) értékű kötvénykibocsátás, ami 93,8 milliárd forintnak felel meg;

- egy 10 éves futamidejű, fix kamatozású 500 millió angol font (725,2 millió euró) értékű kötvénykibocsátás, ami 192,9 milliárd forintnak felel meg;

- a 2005-ben kibocsátott 500 millió eurós 7 éves futamidejű, változó kamatozású kötvényre további 500 millió euró rábocsátása, ami 137,6 milliárd forintnak felel meg.

Ezen felül egyes infrastrukturális, környezetvédelmi programok finanszírozására az állam hiteleket vett fel nemzetközi fejlesztési intézetektől (CEB és EIB) közel 400 millió euró, azaz 111,8 milliárd forint értékben.

2004 végétől az ÁKK Zrt. önállóan végez swap műveleteket. A nemzetközi piaci szokványok alapján a swap műveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál. 2005-től kezdődően az adósságállomány részét képezik az ezen ügyletek után az ÁKK Zrt-nél elhelyezésre került fedezeti összegek (az ún. marked-to-market betétek). Ennek állománya 2006 folyamán a deviza-keresztárfolyamok alakulása következtében jelentősen, 21,4 milliárd forintról 6,0 milliárd forintra csökkent.

2. A költségvetés adósságának alakulása

A központi költségvetés 2006. év végi, a számviteli szabályok szerint nyilvántartott, a kincstári kört érintő bruttó adóssága a tervezett 14 768,7 milliárd forinttól elmaradva, 14 705,7 milliárd forintot tett ki. A kincstári kört érintő bruttó adósság tényleges nemzetgazdasági súlyát jelző mutató a GDP arányához mérten növekedett, a GDP 58,0%-áról annak 62,4%-ára. Ez az összeg15,2%-kal (1940,1 milliárd forinttal) volt magasabb a 2005. év véginél, ami megközelítőleg a kincstári kör nettó finanszírozási igényének adósságátvállalásokkal növelt összegével egyezik meg (1819 milliárd forint), valamint a 2005. év végi alacsony KESZ egyenleg feltöltését szolgálta. Az állománynövekedés tényezőkre bontását az alábbi táblázat részletezi:

 

 

 

 milliárd forint

 2005. év végi adósságállomány

 12 765,6

 2006. év végi adósságállomány

 14 705,7

 adósságállomány változása

 1 940,1

 A változás összetevői

 1 940,1

 - Központi költségvetés finanszírozandó hiánya

 1 543,3

 - Adósságátvállalás

 415,9

 - TB alapok hiánya

 124,7

 - Elkülönített állami alapok egyenlege

 -50,1

 - Nettó megelőlegezés

 23,4

 - MNB tartalékfeltöltés

 14,8

 - Privatizációs bevétel

 -268,7

 - Devizaárfolyam változás

 -23,3

 - Be nem váltott állomány és egyéb változás

 25,8

 - Repóműveletek

 -20,9

 - EU források előlge miatti korrekció

 - 6,6

 - Az ÁPV Zrt. egyenlege miatti korrekció

 -107,3

 - KESZ likviditásának növekedése

 237,2

 - Egyéb

 31,9

A központi költségvetés adósságállományának részleteit, illetve az állományváltozás tényezőit az általános indokolás mellékletei között található, „Az államadósság, állami követelések, a nemzetközi fejlesztési együttműködés és az állami kezességvállalások főbb adatai” című táblázatok mutatják be adósságelemenkénti bontásban is.

3. Az MNB gazdálkodása és költségvetési kapcsolatai

Makrogazdasági folyamatok:

A jegybank eredményt befolyásolta, hogy 2006-ban az inflációs kilátások romlása és a forinteszközöktől elvárt kockázati prémium növekedése miatt a jegybank 2 százalékponttal, 8%-ra emelte az irányadó kamatlábat, a devizahozamok pedig minden lejáraton nőttek.

Az MNB mérlege és eredménye 2006-ban:

a) Az MNB mérlege

Az MNB mérlegszerkezetének változását a következő főbb tendenciák befolyásolták:

- 2006-ban is jelentős állami nettó devizaforrás-bevonásra (deviza-hitelfelvétel, EU-ból érkező transzferek, privatizációs bevétel) került sor,

- az MNB a kormányzati szektorhoz kapcsolódó nettó devizaforrás-konverzió egy részét előre bejelentett módon piacra vezette,

- a jegybankon kívüli készpénzállomány nagysága éves átlagban a nominális GDP növekedést jóval meghaladó mértékben, 18%-kal nőtt,

- a forintárfolyam az euróval szemben, az évközi, sávközépig tartó gyengülés után visszaerősödött.

A devizaforrás-bevonás és a deviza piacra vezetésének eredője összességében továbbra is a devizatartalékok 0,6 milliárd eurós emelkedését idézte elő.

b) A kamatok, hozamok változásának hatása

Az MNB kamat és kamatjellegű eredményét a főbb mérlegtételek változásán túl befolyásolta a hazai és a nemzetközi kamatlábak változása.

A jegybanki éves átlagos kamatláb (6,82%) az év végi emelések ellenére kisebb volt, mint 2005-ben (7,20%). A piaci folyamatokhoz kötött forint kamatlábak (sterilizációs állományok, bankok forint betétei, KESZ, refinanszírozási hitelek kamatlábai) csökkenése a nettó forrásoldali forintpozíció mellett hozzájárult a kamateredmény javulásához. Ezt azonban ellensúlyozta a nettó forint kötelezettségek átlagos állományának növekedése.

A nemzetközi kamatlábak valamennyi lejáraton emelkedtek, és az átlagos nettó devizakövetelés is nőtt, ami a devizatartalékokon elért kamat- és kamatjellegű bevétel növekedéséhez vezetett.

Forrásoldalon a jelentős súlyt képviselő külföldi tartozások kamatlábára a devizakamatlábak emelkedése nincs hatással, mivel itt korábban felvett hitelekről van szó, amelyek kamatlábai rögzítettek.

Az MNB kamat- és kamatjellegű eredménye a fenti tényezők eredőjeként -15,2 milliárd forint volt, 2,4 milliárd forinttal kedvezőbb, mint 2005-ben. Azonban a devizahozamok emelkedése miatt a jegybank a pénzügyi műveletek realizált eredményén jelentős, 15,4 milliárd forintos veszteséget volt kénytelen realizálni. Ez döntő részben ellensúlyozta a devizakamat- és kamatjellegű egyenlegének javulását.

c) Deviza árfolyamváltozásból származó (átértékelési) eredmény

A deviza-eladások és -vásárlások során 2006-ban igen jelentős, 66,4 milliárd forintnyi (realizált) árfolyameredmény képződött. Ennek oka a forint árfolyam évközi eltávolodása a deviza-tartalék átlagos bekerülési árfolyamától, a realizált árfolyameredmény számítási alapjától.

d) Egyéb tételek

Az egyéb eredménytényezők nettó ráfordítása 21,2 milliárd forint volt, 4,1 milliárd forinttal több, mint egy évvel korábban. 2006-ban a banküzemi költségek nominális értelemben szerény mértékben csökkentek, az egyéb tételek romlásában a bankjegy- és érmegyártás költségének emelkedése (az 2005-ben legyártott bankjegyállomány egy része 2006-ban került forgalomba, és így ebben az évben került elszámolásra a gyártás költsége), valamint a Magyar Államkincstárnak térítés nélkül átadott épülethez kapcsolódó ráfordítás játszott szerepet.

Az MNB eredménye összességében 14,6 milliárd forint nyereség volt.

 

 

 

 Megnevezés

 2005

 2006

 Nettó kamat- és kamatjellegű eredmény

 -17,6

 -15,2

 Deviza árfolyamváltozásból származó eredmény

 14,6

 66,4

 Pénzügyi műveletek realizált eredménye

 -1,3

 -15,4

 Egyéb eredménytényezők

 -17,0

 -21,2

 Eredmény

 -21,4

 14,6

A 2006. évi költségvetési törvény MNB elszámolással kapcsolatos kiadásként 143,9 millió forinttal számolt, mivel a tervezési időszakban 2005-re készített eredményprognózis szerint a 2005. évi veszteség miatt elfogy a jegybank eredménytartaléka. A vártnál kisebb 2005. évi veszteség miatt erre nem került sor, és a költségvetésnek nem keletkezett deficitet növelő térítési kötelezettsége.

A költségvetésnek 2006-ban 14,8 milliárd térítést kellett nyújtani a deviza-értékpapírok piaci értékeléséhez kapcsolódó kiegyenlítési tartalék negatív egyenlegére, melynek oka, hogy a deviza-értékpapírok piaci értéke a nemzetközi hozamok emelkedése miatt már 2005-ben is csökkent. A térítés finanszírozó jellegű, az ESA’95 szerinti deficitet nem befolyásolta.

Az MNB 2006. évi eredményének hatása az elkövetkező évek költségvetési pozíciójára

A tárgyévi eredmény 2006-ban az eredménytartalékot 31,5 milliárd forintra emelte, így 2007-ben sem kell az államnak veszteséget térítenie.

A jegybank a nettó devizapozícióján a forint piaci árfolyamváltozásából eredő, valamint a devizaértékpapír-követeléseinek piaci értékváltozásából származó eredményt és veszteséget kiegyenlítési tartaléka terhére számolja el. A 2006-os év végére - szerény mértékben - visszaerősödött forintárfolyam mellett a deviza- és nemesfém árfolyamváltozás miatti kiegyenlítési tartalék egyenlege az előző évi 106 milliárdról 49,6 milliárd forintra csökkent. Ugyanakkor a deviza-értékpapírok piaci értékeléséhez kapcsolódó kiegyenlítési tartalék a nemzetközi hozamok emelkedése miatt ebben az évben is negatív egyenleggel (-20,6 milliárd forinttal) zárt.

Az MNB és a központi költségvetés közötti pénzforgalmi elszámolások

A közgyűlés 2006-ban a következő években várható jegybanki veszteségre tekintettel nem igényelt osztalékot.

2006 végén a deviza-értékpapírok kiegyenlítési tartaléka 20,6 milliárd forintos negatív egyenleget mutatott. Ezt a költségvetés 2007. március 31-ig megtérítette a jegybanknak az MNB-ről szóló 2001. évi LVIII. törvény (a továbbiakban: jegybanktörvény) 17. § (4) bekezdése szerint.

VII. Az állami vagyon kezelése

1. ÁPV Rt. 2006. évi tevékenysége

Az ÁPV Zrt. 2006. évben 325,4 milliárd forint bevételt ért el, amelynek közel 90%-a privatizációból származik. Az év legjelentősebb privatizációs ügylete a MOL Nyrt. 10%-os részvénycsomagjának értékesítése volt. A 10,9 millió darab részvény 237 milliárd forint vételár ellenében került a MOL Nyrt. tulajdonába.

A 2006. évben előzetes adatok alapján az ÁPV Zrt. a megmaradó portfoliójában (a privatizációk és vagyonátadások befejezése után) összességében +14,2 milliárd forintos ÁPV Zrt, tulajdonrészre jutó adózás előtti eredményt ért el, amely egy meglehetősen szerény eszközarányos nyereségszintet mutat.

Egyes társaságok 2006. évi helyzete igen nehéznek - esetenként kritikusnak - minősíthető, s ebből adódóan az ÁPV Zrt. a privatizáció előtt, illetve a vagyonkezelés során kiemelt figyelmet fordít a cégek működőképességének megőrzésére. Az ÁPV Zrt. kiemelt figyelmet fordított a MALÉV Zrt., a Hollóházi Porcelánmanufaktúra Zrt., a Bábolna Rt. működésével, gazdálkodásával kapcsolatban felmerülő problémákra.

Az ÁPV Zrt. kötelezettségeit, és az állam vagyonával kapcsolatos rendelkezéseket a 2006. évi költségvetési törvény 5. §-a és 14. számú melléklete tartalmazta. Az ÁPV Zrt-re vonatkozó rendelkezések év közben módosultak.

A 2006. évi költségvetési törvény 5. §-ának (1) bekezdése előírta az ÁPV Zrt-nek, hogy a hozzárendelt vagyon bevételeinek és kiadásainak különbözetét - leszámítva a záró pénzkészletet - fizesse be a központi költségvetésbe. Az ÁPV Zrt. két részletben együttesen 268,7 milliárd forintot fizetett be a költségvetésbe (190 milliárd forintot májusban, 78,7 milliárd forintot decemberben). Ugyanezen bekezdés felhatalmazta a privatizációért felelős minisztert (azaz a pénzügyminisztert) a záró pénzkészlet meghatározására azzal, hogy ennek összege nem lehet 25 milliárd forintnál kevesebb. A pénzügyminiszter a záró pénzkészlet összegét 25 milliárd forintban határozta meg.

A 2006. évi költségvetési törvény 5. §-ának (2) bekezdése megtiltotta az ÁPV Zrt. számára a hitelfelvételt és a kötvénykibocsátást. Ez utóbbi alól azonban - a pénzügyminiszter külön engedélyével - egy kivételt tett lehetővé az említett rendelkezés, ha a kötvénykibocsátás tőzsdére bevezetett társaság részvényei értékesítésével van összefüggésben. Ilyen kötvénykibocsátás 2006-ban nem történt.

Az Áht. 2006. augusztus 24-től hatályba lépett módosítása megváltoztatta az ÁPV Zrt. számlavezetésének szabályait. Ezt megelőzően az ÁPV Zrt. minden számláját a Magyar Nemzeti Banknál vezette. A jegybanktörvény alapján e számlák egyenlegét be kellett számítani a KESZ állományába, így az e számlák utáni kamatot a költségvetésnek fizette a jegybank. A módosítást követően az Áht. 18/C. §-a (6) bekezdésének d) pontja szerint az ÁPV Zrt. a hozzárendelt vagyon és a privatizációs tartalék pénzeszközeit a Kincstárnál köteles vezetni. Ez a módosítás a korábban is létező helyzetet (az állami vagyonnal kapcsolatos pénzeszközök a többi állami pénzhez hasonlóan a KESZ részét képezik) tett egyértelművé.

Az ÁPV Zrt. hozzárendelt vagyonából származó bevétel

Az ÁPV Zrt. 2006. évben 325,4 milliárd forint pénzforgalmi bevételt ért el, amelynek 90%-a privatizációs tranzakciókból, közel 5%-a osztalékból származik. A bevételek főbb tételei az alábbiak:

 

 

 

 

 

 

 

 millió forintban

 

 Üzleti terv

 Módosított üzleti terv

 teljesítés

 Értékesítési bevételek készpénzben

 230 520

 282 201

 292 163

 Értékesítési bevételek kárpótlási jegyben

 500

 1 955

 1 106

 Értékesítés összesen

 231 020

 284 156

 293 269

 Vagyonhasznosítás bevételei

 0

 71

 93

 Kapott osztalék, részesedés

 8 950

 14 748

 14 748

 Egyéb bevételek

 5 155

 21 628

 17 242

 Bevételek összesen

 245 125

 320 604

 325 352

A 2006-ban megvalósult jelentősebb (készpénzes) értékesítések a következők voltak:

 

 

 

 millió forintban

 MOL Nyrt.

 277 167

 Budapest Szabadkikötő és Logisztikai Rt.

 5 000

 kisebbségi portfolió

 2 755

 Egyéb társasági részesedések

 2 092

 MTV székház

 4 500

 Egyéb ingatlan, ingóság értékesítések

 649

 Értékesítések összesen

 292 163

2006. legnagyobb tranzakciója a MOL Nyrt. részvényeinek értékesítése volt, amely két részből tevődött össze. 2005. decemberében az ÁPV Zrt. a tulajdonában lévő MOL-részvények 10%-a tekintetében vételi opciós megállapodást írt alá a MOL Nyrt-vel. Az opciós megállapodás szerint a MOL Nyrt. 2006. május 1-je és október 27-e között, egy vagy két részletben volt jogosult részvényt vásárolni. A MOL Nyrt. 2006. május 8-án gyakorolta vételi jogát a teljes részvénycsomagra.

A MOL-privatizáció utolsó fejezeteként decemberben zárult a társaság 1,74%-os részvénycsomagjának kisbefektetőknek történő, illetve aukciós értékesítése. A tranzakció során készpénzben 40,0 milliárd forint folyt be az ÁPV Zrt-hez. A kárpótlási jegy bevételek legnagyobb tétele is e tranzakcióhoz kötődik, a 40 milliárd forinton felül kárpótlási jegyben 0,6 milliárd forint bevételt számolt el az ÁPV Zrt.

Jelenleg a MOL Nyrt-ben közvetlen állami tulajdon nincs.

A Budapest Szabadkikötő Logisztikai Rt. alaptőkéjének 99%-át megtestesítő részvénycsomag és ezzel a Csepeli Szabadkikötő 75 éves üzemeltetési jogának értékesítése szakmai befektető részére 2006 augusztusában zárult. A legjobb szakmai és árajánlatot tevő konzorcium az 5 milliárd forint vételár megfizetése mellett összességében 13 milliárd forint fejlesztési kötelezettséget vállalt.

Az ÁPV Zrt. sikeresen zárta az úgynevezett kisebbségi portfolió privatizációs tranzakcióját. A kilenc társaság (Forrás Rt., Hungaroring Sport Rt., ELMÜ Rt., ÉMÁSZ Rt., Szikra Lapnyomda Rt. részvénycsomagjait, illetve a Alföldinvest Kft., Rézkakas Kft., Dunaferr Vámügynökség Kft., Pécsi Geodéziai és Térképészeti Kft. üzletrészeit), együttesen értékesítette.

A társaságoktól való osztalék-elvonás mértékét az ÁPV Zrt. egyedi mérlegelés alapján, az egyes társaságok gazdasági helyzetét és fejlesztési terveit figyelembe véve határozta meg. Az ÁPV Zrt. 2006. évi osztalékbevétele az alábbiakból tevődött össze:

 

 

 

 millió forintban

 MOL Nyrt.

 4 108

 Magyar Posta Zrt.

 3 000

 Richter Gedeon Nyrt.

 2 796

 Szerencsejáték Zrt.

 2 000

 FHB Rt.

 1 000

 Budapest Airport Zrt.

 822

 Autóbusz-Invest Kft.

 500

 Egyéb

 523

 Mindösszesen

 14 749

Az ÁPV Zrt. hozzárendelt vagyonával kapcsolatos kiadásai

A hozzárendelt vagyonból származó bevételek felhasználását az Országgyűlés hagyta jóvá a 2006. évi költségvetési törvény mellékleteként. E kiadásokról a kormányzati szektor hiányára gyakorolt hatásuk szerint csoportosítva rendelkezett a törvény.

A 2006. évi költségvetési törvény 5. §-ának (7) bekezdése alapján a privatizációért felelős miniszter jóváhagyásával az ÁPV Zrt. a kormányzati szektor hiányát érintő kiadáscsoporton belüli előirányzatok között átcsoportosítást hajtott végre.

Az ÁPV Zrt. kiadási előirányzatainak összegét, módosulását és teljesülését e törvény 16. számú melléklete tartalmazza.

A hozzárendelt vagyon kiadásai közül a kormányzati szektor hiányát érintő kifizetések mértéke együttesen közel 37,1 milliárd forintot tett ki (a kormányzati szektor hiányát az ESA’95 módszertana szerint a privatizációs tartalék kiadásai is növelik, ezekről összegszerűen azonban a 2006. évi költségvetési törvény nem rendelkezik.)

A privatizáció előkészítése kapcsolatos kifizetések 2,7 milliárd forintos összege tartalmazta a 2004-ben, a Richter Rt. értékesítési konstrukciójához kapcsolódóan kibocsátott kötvények 1,7 milliárd forintos kamatát is. A kifejezetten az értékesítés előkészítéséhez kapcsolódó tanácsadói díjak költsége 952 millió forintot tett ki. A 2006-ban kifizetett összegből 260 millió forint a Budapest Airport Zrt. 2005. évi privatizációjához kapcsolódott. A fennmaradó közel 700 millió forint - a MOL opciós értékesítése nélküli - 2006. évi 16,1 milliárd forint összegű értékesítési bevételeknek kb. 4%-át tette ki. A 2006. évi költségvetési törvény 5. §-ának (6) bekezdése lehetőséget adott a privatizációért felelős miniszter jóváhagyásával ezen előirányzat 1 milliárd forinttal történő túllépésére. Az előirányzat túllépésére nem került sor.

Az ÁPV Zrt. hozzárendelt vagyonába tartozó társaságok támogatásai (0,7 milliárd forint) az erdőgazdasági társaságok közmunka programjait, a természeti károk helyreállítását szolgálták, illetve a Mátrai turisztikai projekthez járultak hozzá.

A kormányzati szektor hiányát növelő reorganizációs célú kifizetések alapvetően a Nemzeti Lóverseny Kft-nek (300 millió forint) és a Bábolna Rt-nek nyújtott (287 millió forint) tulajdonosi kölcsönöket tartalmazta.

A kormányzati szektor hiányát növelő kiadások nagyobb része (22,4 milliárd forint) más jogszabályi, illetve kormány döntéseken alapuló kifizetésekből adódott. Itt jelennek meg az - évente rendszeresen fizetett - környezetvédelmi, kárelhárítási projektek költségei.

Ide tartozik a 2006. évi költségvetési törvény előírása alapján a központi költségvetésnek fizetett osztalékok elszámolása is. A 2006. évi költségvetési törvény 5. §-ának (10) bekezdése az ÁPV Zrt. által a hozzárendelt vagyonba tartozó társaságoktól elvont osztalék összegével megegyező mértékben határozta meg az ÁPV Zrt. osztalék fizetési kötelezettségét. A 14,7 milliárd forint összegű befizetés 5,8 milliárd forinttal haladja meg a tervezettet. Az említett törvényi felhatalmazás szerint tehát az ÁPV Zrt. az osztalék fizetési előirányzatát túlléphette.

A kormányzati szektor hiányát nem érintő kifizetések (közel 31,1 milliárd forint) jelentették az ÁPV Zrt. 2006. évi kiadásainak nagyobb hányadát.

Az üzleti célú befektetések olyan tőkeemeléseket foglalnak magukban, amelyeket a hozzárendelt vagyonba tartozó, nem veszteséges társaságok kaptak, azaz a kiadások nem csökkentették a hozzárendelt vagyon értékét. Az ÁPV Zrt. a Volán-társaságoknál (5 milliárd forint), illetve az erdészeti társaságoknál (2,5 milliárd forint) hajtott végre fejlesztési céllal tőkeemelést. A 2006. évi költségvetési törvény 5. §-ának (12) bekezdése arról rendelkezett, hogy az ÁPV Zrt. a Szövetkezeti Üzletrészhasznosító (SZÖVÜR) Kft-től megvásárolt szövetkezeti üzletrészek vételárát az üzleti célú befektetések előirányzatának terhére számolja el. E felhatalmazás alapján 14,4 milliárd forint összegű kiadást számolt el itt a társaság. A SZÖVÜR Kft. szövetkezeti üzletrészeket vásárolt fel hitelből, amelyhez állami kezesség, majd az ÁPV Zrt. garanciája is kapcsolódott. A társaság az üzletrészeket piaci értéküknél jelentősen magasabb áron vásárolta meg, feladata - legalább a piacképes - üzletrészek értékesítése lett volna, amely azonban az értékesítési konstrukció jóváhagyásának hiányában nem történt meg. A SZÖVÜR Kft. 2005. év során a hitelek esedékes törlesztésének nem tudott eleget tenni, így a hitelező MFB Rt. érvényesítette mind az állami kezességet, mind az ÁPV Zrt. garanciáját. Ez utóbbi kifizetése (15,2 milliárd forint) 2006. év elejére húzódott át, a kifizetés a privatizációs tartalék kezességvállalási kiadásaként jelenik meg. A garancia-beváltás miatt az ÁPV Zrt-nek követelése keletkezett a SZÖVÜR Kft-vel szemben, amelynek ellenében szerezte meg a privatizációs szervezet a szövetkezeti üzletrészeket. Így a hozzárendelt vagyonba került 29,6 milliárd forint vagyonnevesítéskori névértékű üzletrész, amelyet az ÁPV Zrt. 14,4 milliárd forint értéken vett nyilvántartásba. Ebből a szövetkezeti törvény rendelkezése alapján az ÁPV Zrt. 13,3 milliárd forint (nyilvántartási) értékű üzletrészt térítés nélkül átadott az azokat kibocsátó szövetkezeteknek. A megmaradó állományból a még működő szövetkezetekben lévő üzletrészeket 2006-ban nyilvános pályázat útján értékesítette az ÁPV Zrt. Az értékesítési bevétel (közel 55 millió forint) 2007. márciusában és áprilisában folyt be.

Az üzleti célú befektetések előirányzatának mértéke kétszer is módosult 2006 során. A 2006 augusztusában hatályba lépett módosítás megemelte az előirányzat összegét (83,9 milliárd forinttal) részben az említett üzletrész-elszámolás, részben a MÁV Cargo Zrt. tervezett értékesítési konstrukciója miatt. A tervek szerint a MÁV-tól az ÁPV Zrt. vásárolta volna meg a társaságot (70 milliárd forintért) továbbértékesítési céllal. Ez a konstrukció nem valósult meg, így a decemberben hatályba lépett módosítás 69,3 milliárd forinttal csökkentette az előirányzatot.

A kárpótlási jegyek bevonása kapcsán elszámolt kiadás mértéke megegyezik az elszámolt bevételek mértékével.

A privatizációs tartalék bevételei és kiadásai

Az ÁPV Zrt. a privatizációval és egyéb tevékenységeivel összefüggő, jövőbeni kötelezettségeinek teljesítéséhez privatizációs tartalékot köteles képezni. A tartalék felhasználásának jogcímeit a mindenkori 2006. évi költségvetési törvény szabályozza.

A privatizációs tartalék nyitó egyenlege közel 98 milliárd forint volt, amely készpénzben állt rendelkezésre. A 2006. évi költségvetési törvény melléklete szerinti kiadási előirányzat alapján 5,4 milliárd forinttal töltötte fel az ÁPV Zrt. a tartalékot. Ezen túl a törvény 5. §-ának (1) bekezdése felhatalmazást adott a kiadási előirányzaton felüli tartalék-feltöltésre. Tekintve, hogy az ÁPV Zrt. az előirányzatot sem merítette ki, így a többlet-feltöltésre nem volt szükség.

A privatizációs tartalék kiadásai az alábbiak voltak:

 

 

 

 millió forintban

 Jótállással, szavatossággal kapcsolatos kifizetések

 31,2

 Kezességvállalásból, átvállalt tartozásokból eredő kifizetések

 15 159,2

 Konszern felelősség alapján történő kifizetés

 1 418,1

 Elvont vagyontárgyak után beálló kezesi felelősség rendezése

 60,0

 Szerződéses kapcsolaton alapuló tartozások kiegyenlítése

 25,7

 Belterületi föld ellenértéke alapján a helyi önkormányzatokat megillető kifizetések

 654,0

 Privatizációs Ellenérték Hányad

 0,0

 A villamosipari dolgozókkal kötött megállapodás teljesítésének fedezete

 656,0

 Kárpótlási jegyek életjáradékra váltása

 2 919,3

 A „reverzális levelek” alapján történő kifizetések

 0,0

 Gázközművekkel kapcsolatos önkormányzati igények rendezése

 0,0

 A tartalékkal kapcsolatos ráfordítások

 180,8

 Tartalék felhasználás összesen

 21 104,3

Az ÁPV Zrt. hozzárendelt vagyonának állományát és változását, valamint az ÁPV Zrt. hozzárendelt vagyonába tartozó társaságok 2006. évi eredményeit az általános indokolás mellékletét képező tájékoztató táblák mutatják be.

2. A KVI 2006. évi vagyonkezelési tevékenysége

A kincstári vagyongazdálkodás bevételei és kiadásai

A Kincstári Vagyoni Igazgatóság (KVI) kezelésében lévő kincstári vagyon kezelését és hasznosítását érintően az alábbi bevételek és kiadások merültek fel:

A KVI kincstári vagyongazdálkodással kapcsolatos bevételei

 

 

 

 

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Támogatás

 318,3

 910,0

 910,0

 Saját működési bevételek

 1 198,3

 2 481,6

 2 014,7

 Visszaforgatott hasznosítási bevétel

 5 600,0

 6 403,6

 6 403,6

 Támogatás értékű működési bevétel

 -

 0,8

 3,8

 Támogatás értékű felhalmozási bevétel

 -

 1 043,4

 1 638,7

 Előző évi felhalmozási célú előirányzat-maradvány

 -

 827,8

 827,8

 Felhalmozási bevételek

 23,0

 48,0

 552,2

 Támogatási kölcsönök visszatérülése

 -

 -

 14,4

 Előző évi előirányzat-maradvány átvétele

 -

 1 168,5

 1 168,5

 Összesen

 7 139,6

 12 883,7

 13 533,7

A költségvetési támogatás összegének változását alapvetően a Köztársasági elnöki rezidencia épület átépítési, felújítási munkálataira biztosított 540,0 millió forint többletforrás eredményezte.

A működési bevételek két legjelentősebb összetevője, egyrészt az ún. saját működési bevétel, amely a bérleti, vagyonkezelési díjakat, a továbbszámlázási bevételeket tartalmazza, másrészt az ún. visszaforgatható értékesítési bevétel. A visszaforgatható bevétel a 2006. évi költségvetési törvény 8. §-a alapján a KVI vagyonkezelésében lévő kincstári vagyon értékesítéséből származó bevételek felhasználását jelenti.

A saját működési bevételek teljesítése év közben a terv szerint alakult, a többlet döntően az ÁFA-visszaigénylésekből ered. Ugyanakkor az értékesítési bevételek elmaradása miatt az ebből tervezett visszaforgatás nem teljesült, így a saját működési bevételek többlete az értékesítési bevételek hiányát pótolta, tényleges többletbevétel tehát nem keletkezett.

A kincstári vagyon értékesítéséből és hasznosításából származó 2006. évi bevételek a következők:

 

 

 

 millió forint

 - Ingatlanértékesítési bevétel

 6 189,2

 Ebből: a) általános ingatlan értékesítési bevétel b) volt szovjet lakásértékesítési bevétel c) hagyatéki ingatlan értékesítési bevétel

 6 096,5 45,9 46,7

 - Ingóságértékesítési bevételek

 103,0

 Ebből: a) általános ingóság értékesítési bevétel b) hagyatéki ingóság értékesítési bevétel

 67,8 35,1

 - Részvények, üzletrészek, kötvények értékesítéséből származó bevételek

 298,8

 - Egyéb bevételek

 12,1

 Ebből: a) hagyatéki egyéb bevételek (készpénz hagyaték, betétkönyvek, stb.) b) használati, szolgalmi jog

 0,3 11,8

 Összesen:

 6 603,2

A 2006. évben befolyt bevételek felhasználása, valamint a 2006. évi nyitó állomány felhasználása a következők szerint alakult:

 

 

 

 millió forint

 Központi költségvetésnek elszámolt bevételek

 362,9

 Egészségügyi Minisztériumnak átutalt bevétel

 1 000,0

 Önkormányzatoknak elszámolt összeg

 20,3

 2006. évi költségvetési törvény 8. §-a alapján előirányzatosított

 6 403,60

 Állami örökségből történő visszafizetés

 11,2

 Mindösszesen

 7.798,1

A 2006. évi költségvetési törvény 8. §-a 5600 millió forint kincstári vagyon értékesítéséből származó bevétel felhasználására adott lehetőséget a KVI törvényben meghatározott állami feladataira. A 2006. évre tervezett kiadásokon túl felmerült elmaradt feladatok végrehajtására tekintettel, melyekre a KVI előirányzata nem nyújtott fedezetet, az előirányzatot év közben 5 019 millió forinttal megemelték. Az értékesítési bevételek alacsony teljesülése miatt azonban a teljes összeg visszaforgatására nem volt mód, a ténylegesen visszaforgatott összeg 6 403,6 millió forint.

A KVI kincstári vagyongazdálkodással kapcsolatos kiadásai

 

 

 

 

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Személyi juttatások és járulékok

 300,0

 293,3

 255,6

 Dologi kiadások

 2 624,0

 4 363,9

 4 258,9

 Egyéb működési célú kiadások, támogatás

 526,0

 894,1

 824,5

 Intézményi beruházási kiadások

 2 253,6

 5 505,2

 4 501,2

 Felújítás

 960,0

 1 544,9

 1 145,9

 Egyéb felhalmozási célú kiadások

 476,0

 207,2

 145,6

 Egyéb központi beruházási kiadások

 -

 75,0

 75,0

 Összesen

 7 139,6

 12 883,7

 11 211,8

A KVI állami feladatai ellátásához kapcsolódó fenti kiadásai a következő, lényegesebb elemeket tartalmazzák:

Személyi juttatások és járulékok

- a KVI vagyongazdálkodási feladatainak bővülésére tekintettel 7 fő létszámemelésre került sor, melynek fedezetére 3,5 millió forint lett átcsoportosítva az intézményi költségvetésbe.

- A munkavállalók részére 195,8 millió forint jutalom címén került kifizetésre.

Dologi kiadások:

- a kezelt ingatlanállomány üzemeltetése, közüzemi díjak (416,1 millió forint)

- karbantartási kiadások (43,8 millió forint)

- fenntartás, műszaki tervezés, környezeti kárelhárítás, veszélyforrás-elhárítás, tűzszerészeti mentesítés, régészeti kutatások, őrzési kiadások, értékbecslési, pályáztatási, ingatlan-dokumentációs és szakértői díjak, vagyonbiztosítás, vesztes perek kiadásai stb. (1 424,4 millió forint)

- a bevételek meghatározott köre utáni befizetési kötelezettség (41,0 millió forint)

- általános forgalmi adó befizetése (997,9 millió forint)

Egyéb működési célú kiadások, támogatások:

- A tartósan állami tulajdonban tartandó Bábolna Ménesbirtok Kft. folyamatos működését csak a KVI-tól kapott 247 millió forint összegű támogatás mellett lehetett biztosítani.

- A KVI az egyik alapító tagja a Monostori Erőd Hadkultúra Központ Kht-nak. Az évenként megkötött közhasznú szerződések alapján a fejlesztési támogatások mellett az őrzés-védelmi, a gondnoklási, a kaszálási, a karbantartási tevékenységhez is hozzájárult 132 millió forint értékben.

- A Club Aliga Zrt. részére 298,4 millió forint támogatást kapott.

- A Mezőhegyesi Állami Ménes Kft. működésére 58 millió forint támogatást biztosított a KVI.

- A Ruttkai Éva színház múlt évben 75 millió forint támogatásban részesült, s kisebb 2-5 millió forintos támogatást kapott a szécsényi Forgách kastély, illetve Hollókő önkormányzata.

Intézményi beruházási kiadások:

- 1027,3 millió forint Phare támogatással az alábbi műemlékek rekonstrukciója valósult meg összesen 2087,7 millió forint értékben:

- a Hatvani Grassalkovich kastély és Főtér felújítása és a felújított közterületek gondozása,

- a Báthory-várkastély és a hozzá vezető utak rekonstrukciója,

- a „Nyitott vár, nyitott műhely” program,

- a Pomázi óvárosi kulturális központ, valamint a

- Szécsény történelmi városmagjának rehabilitációja.

- Kisbér lovarda

- Nyírbátor vár

- Dunaföldvár vár

- A Béla Király úti rezidencia épületegyüttes értékesítésére 2002. évben kötött előszerződés felbontásából adódóan az MFB Rt. részére 1290 millió forintot kellett visszafizetni. Az épületegyüttesből az Elnöki Rezidencia beruházására fordított összeg 676,8 millió forintot tett ki.

- További, kisebb összegű vásárlási kiadások:

- a Budapest, Múzeum út 7. szám alatti ingatlan megvásárlása (324,1 millió forint),

- immateriális javak vásárlása (88,9 millió forint),

- gépek berendezések felszerelések vásárlása (33,7 millió forint)

Felújítási kiadások:

- Az előirányzatból a következő felújítások valósultak meg: Sárvár vár, Ónodi vár, Elnöki Rezidencia , Kiskundorozsma szélmalom, Kisbér lovarda, Ózd őskohó, Dénesfa, Dunaföldvár vár, Kisvárdai vár, Albertirsa zsinagóga, Doba Somlóvár, Cseszneki vár, Bakonybél, Regéci vár, Pácini kastély, Kerepesi Sírkert, Pécsvárad várfal, Alkotmány u. 2. szám alatti ingatlan, Cseszneki vár.

Egyéb felhalmozási kiadások:

- a KVI vagyonkezelésében lévő ingatlanok közműfejlesztési hozzájárulása

Egyéb központi beruházási kiadások:

- A központi beruházásra eredeti előirányzat nem állt rendelkezésre, a 75 millió forint összegű módosított előirányzat az előző évi maradványból, valamint intézményi hatáskörben történt előirányzat átcsoportosításból származik. Ebből az összegből 50 millió forintot a Várpalotai Thury vár, 25 millió forintot pedig a Füzéri vár rekonstrukciójához használt fel a vagyonkezelő.

VIII. Elkülönített állami pénzalapok

Az elkülönített állami pénzalapok alrendszere kibővült: a Munkaerőpiaci Alap, a Központi Nukleáris Pénzügyi Alap, a Wesselényi Miklós Ár- és Belvízvédelmi Kártalanítási Alap, a Kutatási és Technológiai Innovációs Alap, valamint a Szülőföld Alap mellett létrejött a Nemzeti Kulturális Alap. Az Alap célja a nemzeti és az egyetemes értékek létrehozásának, megőrzésének, valamint hazai és határon túli terjesztésének támogatása. Az Alap feletti rendelkezési jogot a kultúráért felelős miniszter gyakorolja, és a Nemzeti Kulturális Alap Igazgatósága kezeli.

1. A bevételek alakulása

Az elkülönített állami pénzalapok összes bevételeinek a legnagyobb része, 74,2%-a, 291 milliárd forint a társadalombiztosítási és más járulékokból származnak. A Munkaerőpiaci Alap bevétele a munkaadói járulék, a munkavállalói járulék és a vállalkozói járulék, amelyekből összesen 259,7 milliárd forint folyt be. A munkavállalói járulék mértéke szeptember 1-jétől 1%-ról 1,5%-ra változott, így az előirányzat is növekedett. A módosítást a 2006. évi költségvetési törvény módosításáról szóló 2006. évi CXI. törvény 10. §-a vezette át. A Kutatási és Technológiai Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 23,1 milliárd forint bevétel keletkezett, amely mindössze 0,3 milliárd forint elmaradást jelent előirányzattól. A Nemzeti Kulturális Alap kulturális járulék bevétele 8,2 milliárd forintot tett ki, ami az eredeti előirányzat 81,6%-a.

A különféle hozzájárulások képviselik az alrendszeren belüli második legnagyobb bevételi forrást. A hozzájárulásokból összesen 66 milliárd forint bevétel származott, ami az összes bevétel 16,9%-a. A Munkaerőpiaci Alapba szakképzési hozzájárulásból 30,7 milliárd forint, rehabilitációs hozzájárulásból pedig 12,5 milliárd forint folyt be. A tervezés alapjául szolgáló, egy főre jutó rehabilitációs hozzájárulás éves mértéke 2006-ban 139 900 Ft/fő volt. A nukleáris hozzájárulásból, vagyis a Paksi Atomerőmű Rt. befizetéséből 22,8 milliárd forint bevétele keletkezett a Központi Nukleáris Pénzügyi Alapnak. Ez megfelel a törvényi előírásnak.

Az elkülönített állami pénzalapok 2006-ban összesen 19,2 milliárd forint költségvetési támogatásban részesültek, ami az összes bevétel 4,9%-a.

További egyéb bevételek a következő tételekből adódnak:

- A Munkaerőpiaci Alapnál bevétel keletkezett a területi, a központi és a szakképzési egyéb bevételekből, valamint a visszterhesen nyújtott rehabilitációs támogatások törlesztéséből és a bérgarancia támogatás törlesztéséből.

- A Kutatási és Technológiai Innovációs Alapba a visszterhes támogatás törlesztéséből és az egyéb - többek között Földművelésügyi és Vidékfejlesztési Minisztériummal kötött, a Gazdasági és Közlekedési Minisztériummal, valamint a Honvédelmi Minisztériummal kötött megállapodások alapján - átvett pénzeszközökből is befolyt bevétel

- A Központi Nukleáris Pénzügyi Alapnak a püspökszilágyi Radioaktív Hulladék Feldolgozó és Tárolóban (RHFT) a radioaktív hulladékok eseti elhelyezésekor az engedélyesek befizetéseiből származott még bevétele.

- A Wesselényi Miklós Ár- és Belvízvédelmi Kártalanítási Alapnak bevétele keletkezett rendszeres befizetés címen a kártalanítási szerződésekhez kapcsolódó díjakból.

- A Nemzeti Kulturális Alapról szóló törvény rendelkezése szerint az Alapprogram előző évi maradványa is növelte az Alap bevételeit.

2. A kiadások alakulása

A Munkaerőpiaci Alap összes kiadása 289,5 milliárd forint volt. A kiadások közül az Alap az aktív foglalkoztatási eszközök címen 53,4 milliárd forintot, szakképzési célú kifizetések címen pedig 19 milliárd forintot teljesített. A passzív ellátások előirányzata 88,2 milliárd forint. A teljesített kiadás 3,1%-kal elmaradt az előirányzattól. A passzív ellátások előirányzattól való elmaradását az eredményezte, hogy a munkaerőpiaci folyamatok kedvező alakulása következtében szinte valamennyi ellátási formában alacsonyabb lett a résztvevők tényleges létszáma a tervezés során figyelembe vett létszámnál. Összességében a munkanélküli ellátások teljesítése 9,9 milliárd forinttal meghaladta az előirányzatot, az állkeresési támogatások esetében viszont 12,6 milliárd forinttal alacsonyabb lett a teljesítés. Továbbá a vállalkozói járadékra 2006-tól váltak jogosulttá a munkanélkülivé vált vállalkozók. Így a vállalkozók pénzügyi ellátására és támogatására 2 milliárd forint állt rendelkezésre, melynek 21,9%-a realizálódott. A rehabilitációs célú kifizetések közül a munkahelyteremtés és megtartás támogatás előirányzata 3,2 milliárd forintra teljesült. A Munkaerőpiaci Alap teljesítette az előírt 82 milliárd forint költségvetési befizetést: A munkanélküli ellátórendszer változásával összefüggő 30 milliárd forintot, valamint a megváltozott munkaképességű személyek foglalkoztatásának támogatására szolgáló 52 milliárd forintot. Az Alap 2006-ban is átadott pénzeszközöket az alapkezelőnek, az Állami Foglalkoztatási Szolgálatnak, az EU társfinanszírozásra, az Országos Munkabiztonsági és Munkavédelmi Felügyelőségnek, a Nyugdíjbiztosítási Alapnak, közmunkára, valamint a non-profit szektorbeli munkavállalás támogatására. Az Alap a Kormánytól nem kapott engedélyt 0,7 milliárd forint összegű fejezeti tartalék felhasználásra. Az Alapból a normatív járulékkedvezmény visszatérítés előirányzat terhére 1 milliárd forint, az ötven év felettiek járulékkedvezményére pedig 0,8 milliárd forint kifizetés történt.

A Szülőföld Alapnál 0,9 milliárd forint teljesítés valósult meg. A határon túli magyarok támogatásával kapcsolatos pályázatokat az Alap Gazdasági és Informatikai Kollégiuma, az Oktatási, Kulturális, Szociális, Egyházügyi és Média Kollégiuma, valamint a Regionális, Területfejlesztési és Önkormányzati Együttműködési Kollégiuma írta ki.

A Központi Nukleáris Pénzügyi Alap kiadása 14,7 milliárd forint, amelyből a felhalmozási kiadás 11,3 milliárd forintot tett ki. A Kormány döntése - 2084/2006. (IV. 18.) Korm. határozat - alapján az Alap kis és közepes aktivitású hulladéktároló létesítésének előkészítése kiadási előirányzata 3,3 milliárd forinttal megemelésre került. Így e címen 7,4 milliárd forint lett a teljesítés.

A Nemzeti Kulturális Alap 10,3 milliárd forint kiadást teljesített. Jelentősebb kiadási lemaradás a nemzeti és egyetemes értékek létrehozásának, megőrzésének, terjesztésének támogatása kiadási előirányzaton keletkezett. A 2006-ban a kiutalt pályázati támogatások a könyv- és zeneműkiadás, a lapkiadás, az előadó művészeti (színház, zene, tánc) tevékenység, az egyéb művészeti tevékenység (pl. film, fotó, képző-, ipar-, népművészet), a közművelődési tevékenység, a könyvtári tevékenység, a múzeumi tevékenység, a levéltári tevékenység, a védett természeti értékek (Állat- és növénykert), valamint a műemlékvédelem kiemelt kulturális szakfeladatokon jelentek meg.

A Wesselényi Miklós Ár- és Belvízvédelmi Kártalanítási Alapnál 2006. december végére 505 db-ra növekedett a szerződések száma. Az előző év végihez (187 db szerződés) képest - az év során létrejött 383 db új szerződés és a 65 db megszűnés együttes hatásaként - 318 db-os növekedés következett be, ami megközelíti a tárgy évre tervezett 550 db új szerződést. Alapból kártalanítás kifizetésére - a kárszakértő szakvéleménye alapján - 80 kárbejelentés (46 ingatlan) esetében került sor. Káreseménnyel összefüggő kártalanítás kifizetéséhez a szükséges pénzeszköz az Alapon belüli átcsoportosítással, valamint a 2179/2006. (X. 25.) Korm. határozat alapján további költségvetési támogatással lett biztosítva. Ezen túl az Alap teljesített kiadásai a működtetését szolgálták.

A Kutatási és Technológiai Innovációs Alap kiadásai 26,5 milliárd forintot tett ki, mely az éves előirányzat 72,3%-a. Kiadási elmaradás a vállalati innováció és a gazdaságban hasznosuló K+F, a regionális innováció elősegítése, valamint a tudás- és technológiatranszfer, az együttműködés és az infrastruktúra fejlesztése címeknél keletkezett. Az új fejlesztési tervekre való felkészülés támogatása címen pedig nem történt felhasználás.

A bevételek és a kiadások részletezését a „Fejezeti indokolások” kötetek LXIII., LXV., LXVI., LXVII., LXVIII., LXIX. fejezetei tartalmazzák.

3. Az egyenleg alakulása:

Az alapok költségvetési bevétele 391,9 milliárd forintot, költségvetési kiadása pedig 342 milliárd forintot tett ki. Az elkülönített állami pénzalapok a 2006. évet 49,9 milliárd forint többlettel zárták: a Munkaerőpiaci Alap többlete 21,9 milliárd forint, a Központi Nukleáris Pénzügyi Alap többlete 13,8 milliárd forint, a Kutatási és Technológiai Innovációs Alap többlete 11,2 milliárd forint, a Nemzeti Kulturális Alap többlete 2,9 milliárd forint, a Szülőföld Alap többlete pedig 0,1 milliárd forint. Minimális, 26,3 millió forint többlet keletkezett a Wesselényi Miklós Ár- és Belvízvédelmi Kártalanítási Alapnál is.

4. Az elkülönített állami pénzalapok 2006. évi beszámolójának auditálása

A többször módosított Áht. 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező miniszter éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. Az elkülönített állami pénzalapok 2006. évi beszámolójának és mérlegének auditálása során a könyvvizsgálók az alábbi megállapításokat tették:

1. A Munkaerőpiaci Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

2. A Szülőföld Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

3. A Központi Nukleáris Pénzügyi Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

4. A Wesselényi Miklós Ár- és Belvízvédelmi Kártalanítási Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

5. A Kutatási és Technológiai Innovációs Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

6. A Nemzeti Kulturális Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

Az egyes alapokról kiadott könyvvizsgálói záradékokat a „Fejezeti indokolások” kötetek mellékletei tartalmazzák.

IX. A társadalombiztosítás pénzügyi alapjai 2006. évi költségvetésének végrehajtása

A gazdálkodás keretei

A Magyar Köztársaság 2006. évi költségvetését tartalmazó 2005. évi CLIII. törvény az államháztartás társadalombiztosítási alrendszerének bevételi főösszegét 3499,7 milliárd forintban, kiadási főösszegét 3531,5 milliárd forintban, és így hiányát 31,8 milliárd forintban határozta meg.

A tervezettől eltérő évközi folyamatok szükségessé tették néhány fontosabb előirányzat, valamint a bevételi és a kiadási főösszegek, és a hiány összegének a módosítását, amire a 2006. évi CXI. törvényben került sor. Ennek értelmében a Nyugdíjbiztosítási Alap bevételi és kiadási főösszege egyaránt 112,7 milliárd forinttal lett megnövelve, ami egyrészt a központi költségvetési támogatás, másrészt a nyugellátási kiadások felemelését jelentette. Az Egészségbiztosítási Alap bevételi és kiadási főösszege és a kettő különbségeként hiánya viszont megváltozott, és 158,2 milliárd forintra módosult. A hiány 126,4 milliárd forinttal történő megnövelése a bevételi oldalon az egyéni egészségbiztosítási járulék (19,0 milliárd forinttal) és a tételes egészségügyi hozzájárulás (10,3 milliárd forinttal) előirányzatok megemelésének, a kiadási oldalon a gyógyító-megelőző ellátások (53,1 milliárd forinttal) a gyógyszertámogatási kiadások (96,5 milliárd forinttal) és a gyógyászati segédeszköz támogatás (6,0 milliárd forinttal) megnövelésének az eredője.

Az alrendszer tényleges költségvetési hiánya 130,8 milliárd forint, ami a módosított előirányzatnál 27,4 milliárd forinttal kevesebb. Az eltérés nagyobb részét, 19,3 milliárd forintot a tervezettnél több bevétel magyarázza, a kiadások 8,1 milliárd forinttal kisebbek a módosított előirányzatnál.

A költségvetés peremfeltételeinek egy részét képező járulék és egészségügyi hozzájárulás fizetési kötelezettségek tekintetében 2006. szeptember 1-jétől változások történtek, hatásuk először a 2006. októberi bevételekben jelent meg. A változások lényege a következőkben foglalható össze.

Az egyéni egészségbiztosítási járulék mértéke 4%-ról 6%-ra nőtt, ezen belül megosztás történt a természetbeni és pénzbeli egészségbiztosítási járulékra. Előbbi mértéke 4, utóbbi 2% lett. Bevezetésre került a minimum járulékalap utáni járulékfizetési kötelezettség. A kiegészítő tevékenységet folytató egyéni és társas vállalkozók baleseti járulékfizetési kötelezettsége megszűnt, de bevezetésre került számukra a 10%-os mértékű egészségügyi szolgáltatási járulék. Szintén új eleme a járulékszabályozásnak az egyes külön adózó jövedelmek utáni 4%-os mértékű egészségügyi hozzájárulás-fizetési kötelezettség, amennyiben a tárgyévben a biztosítási jogviszonyban megfizetett foglalkoztatói egészségbiztosítási járulék összege kevesebb, mint 400,0 ezer forint.

1. Nyugdíjbiztosítási Alap

A Magyar Köztársaság 2006. évi költségvetését tartalmazó 2005. évi CLIII. törvény a Nyugdíjbiztosítási Alap bevételi és kiadási főösszegét egyaránt 1995,7 milliárd forintban és így - megfelelve az Áht. előírásainak - „0” egyenleggel határozta meg.

A tervezettől eltérően alakuló évközi folyamatok szükségessé tették a „0” egyenleg megtartása mellett a bevételi és kiadási főösszeg ugyanakkora nagysággal való megnövelését, amire a már említett törvényt módosító 2006. évi CXI. törvényben került sor. A növelés nagysága 112,7 milliárd forint, és ennek eredményeként a módosított bevételi és kiadási főösszeg 2108,4 milliárd forintra változott.

Az Alap a 2006. évet a tervezettnél rosszabbul zárta, a költségvetési hiány közel 19,5 milliárd forint lett, ami a bevételek körében 14,8 milliárd forint elmaradás és a tervezettet kismértékben 4,7 milliárd forinttal meghaladó kiadás következménye.

A költségvetés feltételrendszerének egyik elemét képező járulékmértékekben az előző évhez viszonyítva nem következett be a változás. A munkáltatók által fizetendő nyugdíjbiztosítási járulék mértéke 18% maradt, a kizárólag a társadalombiztosítási nyugdíjrendszer hatálya alá tartozó biztosítottak egyéni járuléka 8,5%, a magánnyugdíjpénztári tagok esetében a mérték változatlanul 0,5%. A nyugdíjjárulék fizetési kötelezettség felső határa 17330 forint/nap, az előző évi értékhez viszonyított növekedés 5,4%.

A 2006. szeptember 1-jétől történt járulékszabályozási változások csak kismértékben érintettek az Alapot, becslések szerint mintegy 1,5 milliárd forinttal növelték a bevételeket.

Az Alap 2006. évi összes bevétele 2093,6 milliárd forint volt, ami az előző évi teljesítést mintegy 14,9%-kal haladta meg.

A bevételek mintegy 71,1%-át a járulékbevételek és hozzájárulások adták, ez a megelőző évi aránynál valamivel több mint 5 százalékponttal kisebb. Az ezen a címen érkezett 1488,8 milliárd forint az előirányzat 98,4%-a, ez előző évi teljesítésnél 7%-kal több. A tárgyalt bevételi csoport döntő része munkáltatói és biztosítotti járulék, ezek összege 1453,4 milliárd forint, ami az előirányzatnál 1,8%-kal mintegy 26,8 milliárd forinttal kevesebb. A 2005. évi tényadathoz viszonyított növekedés 7%, ami a nemzetgazdaság bruttó keresettömeg-növekedésnél hozzávetőleg 1-1,5 százalékponttal kevesebb. A tartalmilag ide kapcsolódó késedelmi pótlékból és bírságból közel 8,0 milliárd forint bevétel származott, ez az előző évi teljesítést közel 5%-kal haladta meg.

A járulékbevételek és hozzájárulások mintegy 2,4%-át az úgynevezett egyéb járulék és hozzájárulások adják. 2006. évi összegük 35,5 milliárd forint, ami az éves előirányzatnál közel 15%-kal, a 2005. évi tényadatoknál közel 30%-kal több. Az idetartozó bevételek meghatározó csoportját a fegyveres testületek kedvezményes nyugellátási kiadásaihoz való hozzájárulás (31,4 milliárd forint) adja, ami az előirányzatot 10,9%-kal haladja meg. A többletet egy 2005-ről elmaradt 3,2 milliárd forintot kitevő megtérítés 2006. évi pótlása magyarázza.

Az Alap bevételeinek másik meghatározó nagyságrendű csoportját a központi költségvetési hozzájárulások adják, ezek 2006. évi összege - 586,1 milliárd forint - az összes bevétel 28%-át képezte. A megelőző évben az arány 23,1% volt. A 2006. évi teljesítés összege megegyezik a módosított előirányzattal.

A támogatás folyósítása a következő jogcímeken történt:

- a magánnyugdíjpénztárakba átlépett személyek kieső járulékbefizetéseinek (8,5%-0,5% közötti különbség) pótlására átutalt összeg közel 240,9 milliárd forint, ez megegyezik az előirányzattal. Az előző évi teljesítéshez viszonyított növekedés 14%;

- a GYES-ben, GYED-ben, GYET-ben részesülők nyugdíjbiztosítási járulékának megtérítése az előirányzattal megegyezően 24,2 milliárd forint volt, ami a 2005. évi teljesítésnél 5,6%-kal több;

- a központi költségvetésben tervezett pénzeszköz átadás jogcímen 321,0 milliárd forint bevételhez jutott az Alap. Ez az összeg az eredeti előirányzatot 112,7 milliárd forinttal haladja meg, és megegyezik a módosított előirányzattal. Az előző évi teljesítéshez viszonyított növekedés igen jelentős, 71,4%.

A nyugdíjbiztosítási tevékenységgel kapcsolatos egyéb bevételek nagysága 8,4 milliárd forint, ami közel 20%-kal több az előirányzatnál. A kérdéses előirányzatba az Alapot megillető és korábban kifizetett, de visszatérítendő ellátások tartoznak. Az ellátás visszafizetésének két legjellemzőbb okát, a jogalap nélküli felvétel és az elhalálozás képezi.

A működési célú bevételek jogcímen közel 2,3 milliárd forint bevételhez jutott az Alap, ami mintegy 37,0%-kal haladja meg az előirányzatot. A szóban forgó összegből mintegy 1,8 milliárd forint működési költségtérítés, amiből közel 1,5 milliárd forint a pénzbeli kárpótlás, valamint a jövedelempótló és kiegészítő szociális ellátások folyósítása utáni térítés. Az intézményi működési bevételek közel 0,2 milliárd forintot tettek ki, kölcsönök visszatérüléséből valamivel több, mint 0,1 milliárd forint bevétel származott.

Az Alap kiadásai 2006-ban 2113,1 milliárd forintot tettek ki, ez 0,2%-kal több a módosított előirányzatnál (2108,4 milliárd forint). A 2005. évi teljesítéshez viszonyított növekedés 10,3%. A kiadások döntő részét, mintegy 98,6%-át - 2084,2 milliárd forintot - a nyugellátásokra kifizetett összeg képezi. Az Alapból finanszírozott nyugellátási kiadásokra eredetileg előirányzott összeget (1968,2 milliárd forintot) a 2006. évi CXI. törvény 2080,9 milliárd forintra módosította, amit a nyugellátási kiadások, valamint a nyugdíjemelés mértékét meghatározó makrogazdasági paraméterek tervezettől eltérő alakulása tett szükségessé. A 2084,2 milliárd forint nagyságú tényleges kiadás a módosított előirányzatot 3,3 milliárd forinttal (0,2%-kal) haladta meg.

A 2006-ban a társadalombiztosítás két pénzügyi alapjából finanszírozott nyugellátási kiadások a bruttó hazai termék 10,0%-át tették ki, ami a megelőző évi arányt 0,2 százalékponttal haladta meg, növekedését elsősorban a 13. havi nyugellátás kiterjesztésének egynegyed havi kiadási többlete okozta.

Az Alap nyugellátási kiadásai a 2005. évi teljesítéshez viszonyítva 196,1 milliárd forinttal, azaz 10,4%-kal nőttek. A növekedést okozó tényezők a következők voltak:

- január hónapban 4,3%-os mértékű nyugdíjemelés történt, ami a tervezett fogyasztói árindex (2,1%) és a feltételezett nemzetgazdasági szintű nettó átlagkereset növekedés (6,4%) súlyozatlan számtani átlagának kerekítéssel meghatározott értéke. Ugyanekkor az öregségi nyugdíjminimum havi összege 24 700 forintról 25 800 forintra lett emelve. Az árvaellátás legkisebb havi összege 21 000 forintról 21 900 forintra, az együttfolyósítási összeghatár 56 170 forintra nőtt. Az emelések mintegy 80,0 milliárd forinttal növelték a nyugdíjkiadásokat. Az intézkedés 2,355 millió személyre és a kiegészítő ellátásokat is figyelembe véve mintegy 2,962 ellátásra terjedt ki. Az egy főre számított átlagos emelés (fő és kiegészítő ellátások együttesen) mintegy 2700 forint volt;

- a nyugdíjemelés mértékét meghatározó két paraméterről az első nyolc, illetve kilenc havi adatok alapján feltételezhető volt, hogy várható éves értékük eltér a költségvetés kialakításával feltételezett értéktől. Ezért novemberben 1,2%-os mértékű és az év elejéig visszamenőleges hatályú kiegészítő emelés történt, ami mintegy további 23,5 milliárd forinttal növelte a kiadásokat. Ezen a jogcímen egy ellátott átlagosan (fő és kiegészítő ellátások egyaránt beszámítva) 800 forint emelést kapott;

- 2006. évben befejeződött a 13 havi nyugellátás fokozatos bevezetése, ennek megfelelően márciusban kétheti, novemberben további kétheti a kiegészítő emeléssel megnövelt ellátás kifizetésére került sor. A novemberi kifizetés tartalmazta a kiegészítő emelés miatt a márciusi részletre eső különbözetet is. Az Alapból 2006-ban kifizetett 13. havi ellátások összege mintegy 155,0 milliárd forint, ebből az egyheti kiterjesztés miatti növekmény hozzávetőleg 38,5 milliárd forint;

- a nyugdíjkiadások növekedésében az utóbbi két-három évben egyre jelentősebb szerepet játszanak az un. „automatizmusok”. Ide a létszámcsere miatti összetétel változásból, a létszám és a kiegészítő ellátások számának változásából adódó hatások tartoznak. Mindez az Alapból finanszírozott nyugellátási kiadásokat 42,0 milliárd forint körüli összeggel növelte;

- 2006-ban megkezdődött a nyugdíjak korrekciós célú emeléséről rendelkező 2005. évi CLXXIII. törvény végrehajtása, az előírásoknak megfelelően sor került a 2006. január 1-je előtt megállapított 50%-os mértékű özvegyi (szülői) nyugdíjak 55%-os mértékre való emelése. (A 2006-ban megállapított ellátásokra már az 55%-os mérték vonatkozott.) Az emelés 237,0 ezer főre terjedt ki, a korrekció átlagosan az érintettek havi ellátását 3 600 forinttal emelte. Az intézkedés az Alap kiadásait közel 11,0 milliárd forinttal növelte.

A januári és novemberi emelést, valamint a 13. havi nyugellátás kiterjesztését is számításba véve a nyugdíjak reálértéke (nyugdíjasok fogyasztására számított indexel) 2,5%-kal növekedett. Amennyiben a 2006-ban megvalósult korrekciós intézkedést is figyelembe vesszük, úgy a reálérték növekedése 3%.

A nyugdíjbiztosítás igazgatási szervezetének működésére fordított kiadások összege 24,4 milliárd forint, ami az előző évi teljesítésnél szerény mértékben 3,3%-kal nagyobb. A működési kiadások összes kiadáshoz viszonyított aránya közel 1,2%.

2. Egészségbiztosítási Alap

A 2006. évi költségvetési törvény az Alap költségvetését 1504,0 milliárd forint bevételi és mintegy 1535,9 milliárd forint kiadási főösszeggel és így 31,8 milliárd forint hiánnyal határozta meg. A költségvetés készítésekor feltételezettől számos elemében eltérő évközi folyamatok indokolttá tették néhány előirányzat, a főösszegek és a deficit nagyságának a módosítását. A 2006. évi CXI. törvény a bevételeket 29,3 milliárd forinttal, ezen belül az egyéni egészségbiztosítási járulékot 19,0 milliárd forinttal, az egészségügyi hozzájárulás előirányzatát 10,3 milliárd forinttal növelte meg. A kiadási oldalon három előirányzat esetében történt módosítás, a gyógyító-megelőző ellátások előirányzata 53,1 milliárd forinttal, a gyógyszertámogatási kiadások 96,5 milliárd forinttal, a gyógyászati segédeszköz támogatás 6,0 milliárd forinttal lett felemelve. Ezek következményeként a hiány összege 158,2 milliárd forintra módosult.

Az Alap a 2006. évet 111,3 milliárd forint költségvetési hiánnyal zárta. A keletkezett deficit 46,9 milliárd forinttal kevesebb a módosított előirányzatnál, ami egyrészt a bevételi oldalon keletkezett többlet (34,1 milliárd forint), és a kiadási oldalon képződött „megtakarítás” (12,8 milliárd forint) következménye.

Az Alap bevételeinek összege 1567,4 milliárd forint, aminek legnagyobb, közel kétharmad részét képező társadalombiztosítási járulékbevételek (munkáltatói és egyéni befizetések) összege 1015,1 milliárd forint. Ez a módosított előirányzatot minimális nagysággal 1,7 milliárd forinttal haladja meg. A járulékbevételek alakulását érdemben befolyásolták a 2006. szeptember 1-jétől életbelépett szabályozási változások, elsősorban az egyéni egészségbiztosítási járulék 2 százalékponttal történő emelése. Ennek hatása az év utolsó negyedévében már jelentkezett, becslések szerint önmagában ez az intézkedés hozzávetőleg 30,0 milliárd forinttal növelte az Alap bevételeit. Tartalmilag ehhez a bevéli körhöz kapcsolódik a késedelmi pótlék és bírság, a teljesítés 6,0 milliárd forint, ami 2,1 milliárd forinttal több az előirányzatnál. A munkáltatók táppénz-hozzájárulás címen 23,8 milliárd forintot fizettek be, az előirányzatot mintegy 2,3 milliárd forinttal haladja meg a teljesítés.

Egészségügyi hozzájárulásból (tételes és százalékos mértékű együtt) a bevételeknek hozzávetőleg 6,9%-a származott. A teljesítés 107,7 milliárd forint, ami minimális összeggel 0,4 milliárd forinttal kevesebb a módosított előirányzatnál.

A GYED kiadásainak megtérítése (69,1 milliárd forint) nélkül számított központi költségvetési hozzájárulások összege 308,9 milliárd forint, ami azonos az előirányzattal. Ebből az összegből az előirányzattal megegyezően 304,0 milliárd forintot tett ki a központi költségvetésből járulék címen átadott pénzeszköz, aminek a folyósítása azon személyekért történik, akik után nincs járulékfizetés (nyugdíjasok, szociálisan rászorulók stb.).

A már említett 34,1 milliárd forint bevételi többlet jelentős rész az egészségbiztosítási tevékenységgel kapcsolatos egyéb bevételek túlteljesüléséből származik. A közel 28,5 milliárd forintot kitevő teljesítés az előirányzatot mintegy 21,8 milliárd forinttal haladja meg. Az idetartozó bevételek legjelentősebb tételét a gyógyszergyártók és forgalmazók közel 21,2 milliárd forintot kitevő befizetése képezi.

Az Alapból finanszírozott nyugellátási kiadások (korhatár alatti rokkantsági baleseti rokkantsági és hozzátartozói ellátások) kiadásainak nagysága 273,9 milliárd forint volt, ami elhanyagolható nagysággal, 0,1 milliárd forinttal kevesebb az előirányzatnál. Ebből az összegből a 13. havi nyugellátásra fordított kiadás - 2006-ban már négyheti az ellátás - 20,2 milliárd forint, ez 0,4 milliárd forinttal marad el az előirányzattól. A szóban forgó kiadások a megelőző évi teljesítéshez viszonyítva 6,4%-kal nőttek. Ez a növekedés két ellentétes irányú hatás eredője. Az év elején és novemberben végrehajtott együttesen 5,6%-os mértékű emelés, valamint a 13. havi ellátás egy héttel történő kiterjesztése növelte, míg az ellátásban részesülők átlagos létszámának előző évhez viszonyított 1,5%-os csökkenése mérsékelte a kiadásokat.

Az egészségbiztosítás pénzbeli ellátásaira fordított kiadások 209,2 milliárd forintot tettek ki, az előirányzathoz viszonyított túllépés 12,4 milliárd forint (6,3%). Ennek közel fele - az Alap költségvetési egyenlegét nem érintő - gyermekgondozási díj előirányzatnál keletkezett, de a táppénz kiadások és a terhességi gyermekágyi segély kiadásai esetében is túllépés regisztrálható.

Az alcím legnagyobb előirányzatát képviselő táppénzkiadásokra felhasznált összeg 100,0 milliárd forint, ami az előirányzatnál közel 4,0 milliárd forinttal (4,1%-kal) több. Ezt a többletet alapvetően az okozta, hogy a táppénzen lévők napi átlagos létszáma meghaladta a tervezés során feltételezett.

Szintén a pénzbeli ellátások körébe tartozó terhességi gyermekágyi segély esetében a kiadások összege 30,3 milliárd forint, az előirányzat túllépése 1,9 milliárd forint (6,8%). Az előirányzat és a tényleges kiadás különbségét az magyarázza, hogy a kiadásokat közvetlenül befolyásoló paraméterek (a segélyt igénybevevők átlagos száma, a segélyezési napok száma, az egy napra jutó segély összege) vélelmezett és tényleges értékei szignifikánsan eltérnek egymástól.

Gyermekgondozási díj címen teljesített kiadás nagysága 69,0 milliárd forint, az előirányzat túllépése 5,9 milliárd forint (9,3%). Az eltérést ugyanolyan ok indokolja, mint a terhességi gyermekágyi segély esetében. Az előirányzat túllépése nem befolyásolta az Alap költségvetési egyenlegét, mivel ezen kiadásokat a központi költségvetés megtérítette.

A természetbeni ellátásokra felhasznált összeg 1165,6 milliárd forint, ami 15,2 milliárd forinttal (1,3%-kal) kevesebb a módosított előirányzatnál. Az ebbe a körbe tartozó ellátások legnagyobb előirányzatát a gyógyító-megelőző ellátások képezik, a teljesítés megegyezik a törvényi módosított előirányzattal (714,0 milliárd forint). Az eredeti előirányzat (660,9 milliárd forint) már említett 53,1 milliárd forinttal történő megnöveléséből 48,1 milliárd forint az összevont szakellátás, a további 5,0 milliárd forint a krónikus fekvőbeteg szakellátás előirányzatának felemelésére szolgált.

A gyógyszertámogatás jogcímen folyósított összeg 388,7 milliárd forint volt, ami a módosított előirányzatnál 5,8 milliárd forinttal kevesebb. A felhasználás az előző évit 11,4%-kal haladta meg, ez a növekedés nagyobb részben a forgalom szerkezeti változásának (magasabb árú és támogatású készítmények arányának növekedése), kisebb részben a volumen-növekedésnek tudható be. A gyógyszertámogatásra kifizetett összegből a speciális beszerzésű készítményekre 15,9 milliárd forint, vénykezelési díjra 0,8 milliárd forint jutott.

2006-ban gyógyászati segédeszközök támogatásra fordított kiadás 48,5 milliárd forint, ami csak minimális mértékben 0,1 milliárd forinttal kevesebb a módosított előirányzatnál.

Az Alapkezelő igazgatási szervezetének működési kiadásai 25,3 milliárd forintot tettek ki, ami az összes kiadás 1,5%-a. Az arány megegyezik a 2005. évivel.

3. A Kincstári Egységes Számlához kapcsolódó megelőlegezési számla igénybevétele a társadalombiztosítási kiadások finanszírozásához

A társadalombiztosítás pénzügyi alapjai napi bevételeinek és kiadásainak nagysága időnként jelentősen eltér egymástól. Ez elsősorban abból adódik, hogy a járulékok és a hozzájárulások esetén a befizetési határidők, valamint központi költségvetési támogatások esetében az átutalási határidők, illetve az ellátások kifizetési határidői, valamint a tényleges befizetések és kifizetési igények különböznek egymástól. Ezért azokon a napokon, amikor a kiadások meghaladják a bevételeket, szükséges a Kincstári Egységes Számlához kapcsolódó megelőlegezési számla igénybevétele, amely kamatmentes hitelnyújtást biztosít. A hitel szükségletet további két tényező is indokolja:

- a 2005. évben keletkezett hiány (az alrendszer szintjén 468,8 milliárd forint) rendezése csak a zárszámadási törvény elfogadása után történhet, addig ez a folyó évi hiányt és a likviditási szükségletet növeli;

- 2006-ban az Egészségbiztosítási Alap tervezett hiánya 31,8 milliárd forint volt.A következő táblázatban a két pénzügyi alap által 2006-ban felhasznált hitelek néhány lényeges jellemzője található.

 

 

 

 

 

 milliárd forint

 

 Egészségbiztosítási Alap

 Nyugdíjbiztosítási Alap

 Legkisebb napi összeg

 110,8

 16,0

 Legnagyobb napi összeg

 549,9

 400,0

 Átlagos napi érték

 466,9

 161,9

 Hitelállomány az év első napján

 374,8

 90,0

 Hitelállomány az év utolsó napján

 110,8

 16,0

Ebben az esztendőben - ugyanúgy, mint 2005-ben - mindkét pénzügyi alapnak minden nap szüksége volt a likviditási hitelre.

Mindként alap esetében a január 1 és december 28 között időszakot - a hónapokon belüli és szükségszerűnek tekinthető ingadozás mellett - az alapirányzatát tekintve növekvő összegű KESZ igénybevétel jellemezte. Az év utolsó három napjában az igénybevétel jelentősen csökkent, mivel megtörtént a Magyar Köztársaság 2005. évi költségvetésének végrehajtásáról rendelkező 2006. évi XCIX. törvény alapján a 2005. évi hiány rendezése.

A két pénzügyi alap likviditási jellemzői számottevően különböznek, a Nyugdíjbiztosítási Alap esetében az igénybevétel napi átlaga hozzávetőleg egyharmada az Egészségbiztosítási Alapnál megfigyelhető értéknek. A Nyugdíjbiztosítási Alap estében a 13. havi ellátás, a kiegészítő és visszamenőleges hatályú emelés folyósítása növeli az esedékes napokon a likviditási hitel iránti igényt, az Egészségbiztosítási Alap esetében a finanszírozási sajátosságok többnyire a hónapok első dekádjában okoznak kiugró KESZ-hitel felhasználást.

4. Létszám és személyi juttatások

Az egészségbiztosítási ág tárgyévben engedélyezett létszáma 3 667 fő volt, ami 10%-kal kevesebb a megelőző évinél. Az ágazat átlagosan statisztikai állományi létszáma 3 849 fő, ami a 2005. évi létszámnál 1,7%-kal kevesebb. A működési kiadásokból személyi juttatásokra 13,1 milliárd forintot használtak fel, ami csak minimális nagysággal 2,3%-kal haladja a 2005. évi értéket.

A nyugdíjbiztosítási ág engedélyezett létszáma 3872 fő, ami 5,4%-kal kevesebb a megelőző évinél. 2006-ban az ágazat átlagos statisztikai állományi létszáma 3 888 fő, az előző évihez viszonyítva a csökkenés 2,2%. Személyi juttatásokra 13,1 milliárd forintot használtak fel, a 2005. évi felhasználáshoz viszonyított növekedés 4,8%.

X. A helyi önkormányzatok gazdálkodása

1. A költségvetési szabályozórendszer működésének értékelése

A helyi önkormányzati rendszerben 2006. évben az önkormányzatok száma a korábbi 3187-ről 3194-re növekedett. A 2005. december 31-e illetve 2006. december 31-e között bekövetkezett változásokat önkormányzat típusonként az alábbi táblázat tartalmazza:

A helyi önkormányzatok önkormányzat típusonkénti megoszlása

 

 

 

 

 2005.

 2006.

 Főváros

 1

 1

 Kerület

 23

 23

 Megye

 19

 19

 Megyei jogú város

 22

 23

 Város

 266

 265

 Nagyközség

 152

 155

 Község

 2 704

 2 708

 Összesen

 3 187

 3 194

A helyi önkormányzatok a 2006. költségvetési év során 3 245,1 milliárd forint tárgyévi bevételből gazdálkodtak, ami 10,3%-kal haladta meg az eredeti előirányzatot és 7,8%-kal magasabb az előző évi bevételnél. Ez az összeg 191,7 milliárd forinttal magasabb a pénzforgalmi típusú klasszikus bevételeknél, magában foglalja a hitelbevételeket, az értékpapírok értékesítéséből származó bevételeket, az államkötvény, egyéb (hosszú lejáratú) pénzügyi befektetések bevételét, valamint az éven belüli lejáratú értékpapírok vásárlásának és eladásának egyenlegét. A hitelbevételek előző évhez viszonyított növekedési üteme dinamikusnak látszik, a tavalyi 26,8%-os mértékű bővülést jelentősen meghaladja a 2006-ra kialakult 62,7%-os emelkedés. A hitelbevételek 59,1 milliárd forintos emelkedése mellett csaknem ötszörös emelkedést mutatnak az értékpapírok, a hosszú lejáratú pénzügyi befektetések, az államkötvények értékesítéséből származó bevételek, ugyanakkor az éven belüli lejáratú értékpapírok vásárlásának és eladásának egyenlege továbbra is az önkormányzatok bevételét növeli.

A tárgyévi bevételeken belül az állami hozzájárulások és támogatások, valamint az átengedett személyi jövedelemadó együttesen az összes bevétel 40,9%-át tette ki, ez az arány az előző évhez képest 3,0%-ponttal csökkent. A csökkenés hátterében a hitelbevételek továbbá a felhalmozási és tőke jellegű bevételek növekedése, így az összes bevételen belüli részarányuk emelkedése áll. A felhalmozási és tőke jellegű bevételek 25,1%-os, 68,3 milliárd forint előző esztendőhöz viszonyított emelkedését az államháztartáson belülről és az EU-tól átvett pénzeszközök jelentős növekedése eredményezte, az egyéb bevételi elemek enyhe csökkenése, valamint a vállalat értékesítésből, privatizációból származó bevétel közel felére apadása mellett. Az EU-tól átvett pénzeszközök emelkedése azonban messze elmarad a tervezettől, a teljesülés közel negyede az eredeti előirányzatnak.

A főbb bevételi elemek közül a saját folyó és átengedett bevételek 2005. évhez viszonyított 6,4%-os emelkedése az előző évi növekedést (2,7%) messze meghaladja. Ennek meghatározó oka a helyi adóbevételek emelkedése, melynél az előző évi egyszámjegyű (8,4%-os) bővülést követően a megelőző évekhez (2003. évben 12,4%, 2004. évben 13,3%) hasonló, 12,8%-os növekedés könyvelhető el 2006-ban. A helyi adókat közel 85%-ban meghatározó iparűzési adó önmagában 13,8%-kal gyarapodott.

A helyi önkormányzatok 2006. évi gazdálkodására általánosan megfogalmazható, hogy a korábbi évek gyakorlatát folytatva fegyelmezett, takarékos, már-már kizárólag csak a kötelező feladatok ellátására, és e mellett a bevételi tartalékok messzemenő feltárására törekedve tudták megőrizni működőképességüket.

A gyermeklétszám csökkenése miatti forrásszűkülés és a közüzemi szolgáltatásokban bekövetkező áremelkedések ellensúlyozása volt az intézményeket fenntartó önkormányzatok főbb célja 2006-ban is. Ezt a célt az önkormányzatok létszámcsökkentések, az intézmények összevonása, megszűntetése, átadása útján, szigorúbb adóztatással, a működést és fejlesztést segítő pályázati lehetőségek kihasználásával, és nem utolsó sorban a közös feladatellátás választásával igyekeztek elérni.

Likviditási, finanszírozási problémákat előidéző általánosan jellemző okot nem jelöltek meg az önkormányzatok, ugyanakkor a nehezen működő intézmények közé sorolják továbbra is az OEP finanszírozású intézményeiket, és a szociális feladatok súlyának növekedése is teremtett pénzellátási gondokat. Az önkormányzatoknak a 2006. évben jelentkező problémáikat a feladatok társulásba vitelével, rövid lejáratú működési hitelek és kiegészítő központi támogatások igénybevételével sikerült megoldaniuk. Ez utóbbiakra (az önhibájukon kívül hátrányos helyzetben lévő forráshiányos önkormányzatok támogatása, illetőleg a működésképtelen önkormányzatok egyéb támogatása) főképp a kevesebb saját bevétellel rendelkező önkormányzatok szorultak.

A többcélú kistérségi társulások (együttműködésüket először 2004-ben támogatta a központi költségvetés) két év alatt érték el, hogy a közszolgáltatási feladatokat ellátásában betöltött integráló szerepük csaknem teljes körűnek mondható. Ezért 2006-ra a normatív, kötött támogatások között új, 15,4 milliárd forintos támogatást biztosított a központi költségvetés számukra. A támogatás nemcsak az általuk biztosított közszolgáltatási (közoktatási, szociális, gyermekjóléti, belső ellenőrzési, mozgókönyvtári) feladatok ellátásához, de a működésükhöz (elsősorban a munkaszervezet működéséhez) is fedezetet nyújtott. A 2006. évi költségvetési törvényben előírt feltételeknek megfelelő igénylés alapján 154 többcélú kistérségi társulás részesült normatív támogatásban.

Az alábbi táblázat szemlélteti, hogy a kistérségi társulások közül hányan részesültek az egyes közszolgáltatási feladataikhoz támogatásban.

 

 

 Közszolgáltatási feladat

 A közszolgáltatási feladatot vállaló, ahhoz támogatásban részesülő kistérségi társulások száma

 Közoktatási feladat

 154

 Szociális intézményi feladat

 19

 Szociális alapszolgáltatási feladat

 86

 Gyermekjóléti szakellátási feladat

 2

 Gyermekjóléti alapellátási feladat

 126

 Belső ellenőrzési feladat

 43

 Mozgókönyvtári feladat

 137

A támogatás 14,9 milliárd forintos felhasználásában érintett 154 többcélú kistérségi társulást összesen 2953 önkormányzat alkotja.

A többcélú kistérségi társulások - mint közvetlen intézményi fenntartók - összesen 18,5 milliárd forint tárgyévi bevétellel gazdálkodtak, ami az önkormányzati bevételek 0,6%-a. Ennek döntő részét, 99,9%-át a kistérségi társulásokat közvetlenül, valamint az általuk fenntartott intézmények után megillető állami támogatások és hozzájárulások alkották.

Ami a kiadásokat illeti, annak közel 60%-át - 12,8 milliárd forintot - folyó működésre költötték. Fejlesztésre ugyanakkor 7,9 milliárd forintot használtak fel, ami 36,6%-a a 2006. évi összes kiadásainak. Az egyéb kiadások pedig 0,9 milliárd forintot - 3,4%-ot - tettek ki.

A kistérségi kiadásból

- a személyi juttatások teljesítése 5,3 milliárd forint volt, ami az összkiadás 24,3%-a. Az előző évhez viszonyítva 3,4 milliárd forinttal - 178,9%-kal - nőtt a személyi juttatások mértéke,

- társadalombiztosítási járulék címén a kistérségi társulások 1,7 milliárdot fizettek be a társadalombiztosítási alapok részére. Ez az összeg - a kiadások 7,9%-a - a munkaadói járulékot és az egészségügyi hozzájárulást is tartalmazza. A személyi juttatás összegének növekedéséből következik, hogy a járulék befizetés 1 milliárddal nőtt, ami 159,3%-os emelkedést jelentett,

- a dologi kiadásokra 5,9 milliárd forintot fordítottak, 3 milliárd forinttal többet mint 2005-ben - ami 100,6%-os emelkedés.

- felhalmozási és tőkejellegű kiadásai 7,9 milliárdot tettek ki,

- a fennmaradó 1,1 milliárd forintot kölcsönnyújtásra, pénzeszközátadásra és egyéb folyó átutalásokra fordították.

A többcélú kistérségi társulások feladatellátását ágazati megoszlásban a következő táblázat tükrözi:

A kistérségi társulások feladatellátása 2006-ban

 

 

 

 

 

 Ágazatok

 Működési kiadás millió forintban

 Fejlesztés millió forintban

 Összesen millió forintban

 Megoszlás%-ban

 Oktatás

 1 785,8

 631,3

 2 417,1

 11,7

 Kultúra

 51,6

 56,0

 107,6

 0,5

 Egészségügy

 574,6

 323,8

 898,4

 4,4

 Szociálpolitika

 2 203,2

 411,8

 2 615,0

 12,6

 Igazgatás

 6 240,7

 6 291,8

 12 532,5

 60,5

 Egyéb

 1 922,4

 218,5

 2 140,9

 10,3

 Összesen

 12 778,3

 7 933,2

 20 711,5

 100,0

2. A 2006. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok hitelműveletek nélküli konszolidált egyenlege -156,5 milliárd forint. Ha nem vesszük figyelembe a 15,5 milliárd forint összegű privatizációs bevételt, - ami részvény értékesítésből és vállalat értékesítésből származik - akkor a konszolidált egyenleg

- 172,1 milliárd forint, ami a tavalyi -97,5 milliárd forinthoz képest 74,6 milliárd forinttal nagyobb hiányt mutat.

A helyi önkormányzatoknál ugyan egységes pénzalap van, de - a jelenségek mögött az okokat feltárva - külön is indokolt vizsgálni a folyó- és a felhalmozási bevételeket és kiadásokat, illetve ezek egyenlegét.

A folyó bevételek és kiadások hitelműveletek nélküli egyenlege +66,4 milliárd forint, ami 41,2 milliárd forinttal kevesebb, mint 2005-ben. Alakulásában különféle ellentétes irányú tendenciák játszanak szerepet.

Az önkormányzatok 2005-höz képest több helyi bevételre tettek szert. Emelkedett az illetékbevételek mértéke 5,6%-kal, mintegy 3,8 milliárd forinttal, a helyi adók bevétele 12,8%-kal, 51,0 milliárd forinttal haladta meg a 2005-ben realizáltat. Azok az önkormányzatok, amelyeknek a területén adóztatható adótárgy vagy adóalany található, éltek valamelyik helyi adó bevezetésének lehetőségével. Változatlan azonban az a gyakorlat, hogy elsődlegesen a vállalkozói szférát adóztatják. Továbbra is a leggyakrabban működtetett adónem a helyi iparűzési adó. Új adónem jelent meg 2006-ban: a luxusadó. E jogcímen 103,5 millió forint bevételre tettek szert.

Tavaly tovább csökkent az önkormányzatok pénzügyi befektetési tevékenysége, amit az évközi rövidlejáratú értékpapírok forgalma után realizált, az előző évihez képest 13,7%-kal csökkenő mértékű, 2,5 milliárd forinttal kevesebb kamatbevétel összege jelez.

Kiadási oldalról a személyi juttatásokra fordított összeg 4,4%-kal haladta meg az előző évit és így 1113,5 milliárd forintra teljesült. A bérekhez kapcsolódó járulékok területén az emelkedés ennél csekélyebb 1,4%-os mértékű volt, összegében 4,8 milliárd forinttal több mint 2005-ben.

A dologi kiadások 8,6%-kal haladták meg az előző évi teljesítést, és 809,2 milliárd forintot tettek ki.

A fenti kiadás típusok mérsékelt növekedésén túl csökkent az önkormányzatok által kifizetett társadalom és szociálpolitikai juttatások összege. E célra 16,3%-kal 21,3 milliárd forinttal fordítottak kevesebbet a települések mint 2005-ben.

Általánosságban megállapítható, hogy az önkormányzatok a folyó működési bevételek és kiadások terén tudtak megtakarítást elérni, pozitív egyenleggel zárni, bár ez a 2005. évhez képest csökkenő mértékű. Ennek oka, hogy az előző év teljesítéséhez mérten 2006-ban a bevételek csak 3,0%-kal nőttek, addig a kiadások 4,9%-kal emelkedtek ugyanezen időszakban.

A felhalmozási bevételeknek és kiadásoknak a 2005. évivel történt összevetése alapján megállapítható, hogy a pénzforgalom alakulását 2006-ban - elsősorban az államháztartáson belüli felhalmozási bevételek, valamint a fejlesztési célú állami hozzájárulások és támogatások növekedése miatt - nagyobb mértékű befektetések és aktív fejlesztési tevékenység határozta meg.

2006-ban a privatizációs bevételek 3,7%-kal, 0,6 milliárd forinttal csökkentek. Mind a részvény értékesítésből származó bevétel - 2,2%-kal - mind a vállalat értékesítésből származó bevételek - 45,5%-kal - visszaestek és csupán 15,2 illetve 0,3 milliárd forintot jelentettek 2006-ban.

A fejlesztési, felhalmozási bevételek az előző évihez képest 22,9%-os növekedésében nagy szerepe volt a fejlesztési célú állami hozzájárulások és támogatások 17,1%-os emelkedésének. E jogcím tartalmazza a címzett és céltámogatásokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, a rendkívüli esőzés miatti lakossági károk enyhítésére szolgáló támogatás összegét, valamint a leghátrányosabb helyzetű kistérségek felzárkóztatásának támogatását.

Az önkormányzatok fejlesztési célú beruházásaik, felújításaik, valamint a nagy értékű tárgyi eszköz felújításaik megvalósításához növekvő mértékben vettek igénybe hitelt.

A felhalmozási bevételek és kiadások egyenlege -222,9 milliárd forint. A 2005. évi -188,9 milliárd forintot tekintve 34,0 milliárd forintos romlást mutat.

Összegzésként megállapítható, hogy az önkormányzatok a folyó működés bevételeinek és kiadásainak pozitív egyenlegét forgatták át fejlesztési, felhalmozási tevékenységük finanszírozásához. Ezen túl szükség volt a fokozott hitelfelvételre éppen úgy, mint az előző évi pénzmaradvány egy részének felhasználására.

Látható, hogy a működést tekintve az önkormányzatok mérsékelt kiadási politikát folytattak, e célú bevételek által a lehetségeshez képest szerényebb mértékű volt a kiadások növekedése. A folyó mérleg többlete jelzi, hogy a működés érdekében történő vagyon felélés hipotézisét a számok az önkormányzati szféra egészére nem igazolják vissza.

A működési, valamint a fejlesztési célú bevételek és kiadások egyenlegének alakulása 2004-2006. években

 

 

 

 

 

 

 

 millió forint

 Megnevezés

 2004. évi teljesítés

 2005. évi teljesítés

 2006. évi teljesítés

 Folyó bevételek és kiadások

 

 

 

 Intézményi tevékenységek bevételei *

 250 065,4

 258 654,5

 264 792,5

 Kamatbevételek

 24 049,9

 18 131,2

 15 652,1

 Illetékek

 63 169,1

 67 288,1

 71 096,7

 Helyi adók

 367 184,2

 397 923,4

 448 936,3

 Környezetvédelmi bírság

 736,6

 1 103,7

 998,0

 Egyéb sajátos bevételek

 43 049,3

 51 958,1

 52 869,0

 Személyi jövedelemadó

 455 765,2

 439 932,1

 460 748,3

 Gépjárműadó

 45 940,8

 49 176,8

 51 266,0

 Luxusadó

 

 

 103,5

 Működési célú állami hozzájárulások és támogatások összesen

 700 339,0

 779 891,9

 748 197,3

 Egészségbiztosítási Alaptól átvett pénzeszközök

 374 051,2

 385 088,2

 385 569,5

 Egyéb államháztartáson belüli átutalások

 35 381,6

 40 515,6

 63 262,0

 Államháztartáson kívülről származó pénzeszközök**

 25 930,0

 27 935,1

 30 731,1

 Folyó, működési bevételek összesen

 2 385 662,3

 2 517 598,7

 2 594 222,3

 Személyi juttatások

 986 085,4

 1 066 137,9

 1 113 502,0

 Tb. járulék, munkaadói járulék, eü. hozzájárulás

 324 015,4

 346 625,3

 351 426,8

 Dologi kiadások

 708 045,4

 744 871,6

 809 242,7

 Társadalom és szociálpolitikai juttatások

 114 096,8

 130 749,3

 109 421,4

 Ellátottak pénzbeli juttatása

 8 541,1

 8 973,2

 9 255,6

 Működési célú pénzeszköz átadás államháztartáson belülre

 3 872,9

 4 089,4

 1 780,7

 Működési célú pénzeszköz átadás államháztartáson kívülre**

 96 568,6

 108 571,9

 133 207,7

 Folyó, működési kiadások és támogatások összesen

 2 241 225,6

 2 410 018,6

 2 527 836,9

 Folyó, működési bevételek és kiadások egyenlege

 144 436,7

 107 580,1

 66 385,4

 Felhalmozási bevételek és kiadások

 

 

 

 Tárgyi eszközök, föld és immateriális javak értékesítése

 91 713,9

 105 080,6

 114 447,3

 Részvények értékesítése

 8 658,4

 15 565,0

 15 228,1

 Vállalat értékesítéséből származó bevételek

 2 244,0

 581,6

 317,2

 Államháztartáson belüli felhalmozási bevételek

 60 397,6

 76 883,4

 131 092,9

 Államháztartáson kívüli felhalmozási bevételek + EU

 56 191,4

 73 850,0

 79 186,9

 Fejlesztési célú állami hozzájárulások és támogatások összesen***

 68 631,2

 101 482,2

 118 921,5

 Fejlesztési, felhalmozási bevételek összesen

 287 836,5

 373 442,8

 459 193,9

 Tárgyi eszközök, föld és immateriális javak felhalmozása, pü. Befektetések

 269 446,9

 310 817,2

 377 635,7

 Államháztartáson belüli felhalmozás célú átutalások

 1 437,6

 1 751,3

 1 780,8

 Államháztartáson kívüli felhalmozás célú átutalások

 54 547,9

 83 703,7

 107 433,4

 Nagyértékű tárgyi eszközök felújítása áfával

 65 534,9

 98 862,9

 127 397,1

 Beruházások áfája

 57 770,1

 67 263,2

 67 842,5

 Fejlesztési, felhalmozási kiadások összesen

 448 737,4

 562 398,3

 682 089,5

 Fejlesztési, felhalmozási bevételek és kiadások egyenlege

 - 160 900,9

 - 188 955,5

 - 222 895,6

 Privatizációs bevétel nélküli fejlesztési bevételek és kiadások egyenlege

 - 171 803,3

 - 205 102,1

 - 238 440,9

 GFS rendszerű bevételek összesen

 2 673 498,8

 2 891 041,5

 3 053 416,2

 GFS rendszerű kiadások összesen

 2 689 963,0

 2 972 416,9

 3 209 926,4

 GFS rendszerű egyenleg

 - 16 464,2

 - 81 375,4

 - 156 510,2

 Privatizációs bevétel nélküli GFS rendszerű egyenleg

 - 27 366,6

 - 97 522,0

 - 172 055,5

 

 * ÁFA-t is tartalmaz

 ** Kölcsönnyújtást is tartalmazza

 *** A címzett és céltámogatásokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, a rendkívüli esőzés miatti lakossági károk enyhítésére szolgáló támogatást, valamint a leghátrányosabb helyzetű kistérségek felzárkóztatásának támogatását tartalmazza.

2.2. A bevételek alakulása

A helyi önkormányzatok 2006. évi - hitelműveletekkel együtt számított - tárgyévi bevételeinek összege 3245,1 milliárd forint, ami 234,8 milliárd forinttal, 7,8%-kal haladta meg a 2005. évben teljesített bevételeket.

Ezen túlmenően az önkormányzatok feladataik finanszírozására - részben segítve a tárgyévi gazdálkodást - 235,9 milliárd forintot vettek igénybe az előző évi pénzmaradványaikból, 8,2 milliárd forinttal többet, mint 2005. évben.

Így a helyi önkormányzatok rendelkezésére állt mindösszesen 3481,1 milliárd forint, amely az előző évhez képest 243,1 milliárd forinttal, 7,5%-kal több.

 

 A helyi önkormányzatok 2005. évi és 2006. évi bevételi forrásainak megoszlása %-ban

 Megnevezés

 2005. évi teljesítés

 2006. évi előirányzat

 2006. évi teljesítés

 1. Saját folyó bevételek

 26,4

 25,8

 26,3

 ebből: -helyi adók

 13,2

 13,4

 13,8

 2. Átengedett bevételek

 16,3

 17,8

 15,8

 ebből: - személyi jövedelemadó

 14,6

 16,1

 14,2

 - gépjárműadó

 1,6

 1,7

 1,6

 3. Felhalmozási és tőke jellegű bevételek

 9,0

 11,1

 10,5

 4. Állami hozzájárulások és támogatások 

 29,3

 27,7

 26,7

 ebből: - normatív állami hozzájárulások és támogatások

 18,2

 17,7

 15,9

 - címzett és céltámogatások

 2,3

 2,2

 2,1

 5. Egészségbiztosítási Alaptól átvett pénzeszközök

 12,8

 13,4

 11,9

 6. Egyéb átvett pénzeszközök, visszatérítések

 2,3

 1,5

 2,9

 7. Hitel, kötvény, értékpapír bevétel

 3,9

 2,7

 5,9

 Tárgyévi bevételek összesen

 100,0

 100,0

 100,0

A bevételek főbb csoportonként a következők szerint alakultak:

2.2.1. A saját folyó bevételek összege 854,2 milliárd forint, amely 7,5%-kal haladta meg az előző évit.

Ezen belül:

- Az intézményi működési bevételek 280,4 milliárd forintra teljesültek, az előző évi teljesítést mintegy 3,7 milliárd forinttal, 1,3%-kal meghaladva. Ennek keretében az intézményi tevékenységek bevételei, amelyek az alaptevékenység körében végzett szolgáltatások díjából, bérleti és lízing díjbevételekből tevődtek össze, mintegy 3,9%-kal 7,6 milliárd forinttal bővültek.

- A kamatbevételek 15,7 milliárd forintot tettek ki, és így 2,5 milliárd forinttal a 2005. évi összeg alatt maradtak. Az önkormányzatok részvényeiket értékpapírokra, jellemzően állampapírokra és kincstárjegyekre váltják át. Így - a bizonytalan osztalék helyett - garantált kamatbevételhez jutnak. Bár a jegybanki alapkamat a 2005. évi szeptemberi 6% helyett 2006-ban már elérte a 8%-ot, az önkormányzatok a kincstárjegyeik és államkötvényeik értékesítése miatt 2006-ban az előző évhez mérten csak kisebb kamatbevételt tudtak realizálni.

- Az áfa bevételek 2,3%-kal, 1,5 milliárd forinttal csökkentek. Ennek oka az áfa kulcsok csökkenése. A felhalmozási kiadásokhoz kapcsolódó áfa 2006-ban már egész évben 20%-os volt (2005. szeptember 30-ig 25%). A működési célú kiadásokhoz kapcsolódó áfában pedig a 2006. szeptember 1-jétől megszűnt 15%-os kulcsot felváltotta az 5%-os.

- A helyi önkormányzatokat megillető illetékbevétel tervezett összege 62,7 milliárd forint volt. A befolyt bevétel 71,1 milliárd forint, amely a 2005. évi bevételhez viszonyítva 5,7% többletet mutat.

A bevétel-növekedés egyfelől visszavezethető a gépjármű és a pótkocsi visszterhes vagyonátruházását, öröklését és ajándékozását terhelő illeték mértékének évközi emelkedésére. Másfelől az önkormányzatok éltek a 2006. évi költségvetési törvény által nyújtott lehetőséggel, növelték a végrehajtási aktivitásukat annak érdekében, hogy az abból származó bevételből 50% helyett 80%-os arányban részesedhessenek. Ezáltal egyébiránt nemcsak a saját bevételük, de az ingatlanok visszterhes vagyonátruházását terhelő illetékekből származó államháztartási összbevétel is növekedett.

- A helyi adókból származó bevétel 448,9 milliárd forint volt. 2006. évben a - megyei önkormányzatok nélkül számított - 3168 önkormányzat közül 3105 önkormányzat (az önkormányzatok 98%-a) működtetett területén egy vagy több helyi adó nemet.

= Az építményadót lakás után 378, nem lakás céljára szolgáló építmények után pedig 732 önkormányzat alkalmazta. Az adó alapját jellemzően az alapterületben határozták meg. Az országban mindössze 5 önkormányzat él a korrigált forgalmi érték szerinti adóztatás lehetőségével. Az építményadónál az adómértéket az önkormányzatok igen tág határok között (20-1006,3 Ft/m2) állapították meg.

= Telekadót 404 önkormányzat működtet területén, az adó felső mértéke 2006. évben 223,6 Ft/m2 volt. (Ilyen adómértéket 5 önkormányzat alkalmazott, amelyből 4 fővárosi kerületi önkormányzat.) Az önkormányzatok jelentős része néhány Ft/m2-es adómértéket állapított meg.

= A vállalkozók kommunális adója működtetésében 1997. évtől kezdődően folyamatos visszaesés tapasztalható. Ezen idő alatt 846-ról 701-re csökkent az érintett önkormányzatok száma. A 2006. évben a felső adómérték a 2236,3 Ft/fő/év lett, amelyet 1 önkormányzat alkalmazott. A vállalkozók kommunális adójának mértékét az adóztató önkormányzatok 72%-a a 2005. évet megelőző évek adómaximumában - 2000 Ft/fő/év - határozta meg.

= A második leggyakrabban alkalmazott adónem a magánszemélyek kommunális adója, amelyet 2203 önkormányzat működtetett. A helyi adót bevezető önkormányzatoknak 71%-a élt ezzel a lehetőséggel. Az önkormányzatok számára ez a legkönnyebben kezelhető adó, megállapítása, adminisztrációja viszonylag kevés ráfordítással jár, a kisebb településeken ezt az adónemet könnyebben el lehet a lakossággal fogadtatni és nem okoz komolyabb anyagi megterhelést, mivel 2006. évben a megállapítható maximális adómérték 13 418,3 Ft/adótárgy/év. A 13 400 Ft-os adómértéket 5 önkormányzat, a korábbi években meghatározott törvényi felső 12 000 Ft-os adómértéket 184 helyen alkalmazták. A magánszemélyek kommunális adója esetében gyakori hogy az önkormányzatok differenciált adómértéket állapítanak meg külterület, belterület, nem lakás céljára szolgáló építmények, lakások, bérlemények, telek esetében.

= Az önkormányzatok által a leggyakrabban működtetett adónem a helyi iparűzési adó, amelyet 2651 helyen vezettek be. Ez 12-vel több önkormányzatot jelent 2005. évhez képest. A helyi adót bevezető önkormányzatoknak a 85%-a élt helyi iparűzési adó bevezetésével. Az iparűzési adót működtető önkormányzatok kb. 80%-a 1,4%-nál magasabb mértéket állapított meg. A helyi adóbevételek iránti fokozódó igényt jelzi az a körülmény, hogy a maximális adómértéket (2%) 1113 önkormányzat - az iparűzési adót bevezető önkormányzatok 45%-a - köztük a Fővárosi Önkormányzat alkalmazta. Az iparűzési adónak az összes helyi adóbevételen belüli aránya évek óta kb. 84-86%. Az iparűzési adó átlagos mértéke 1,9% volt.

= Idegenforgalmi adót az adónem speciális jellegéből következően csak kevés - az idegenforgalmilag frekventált - 698 önkormányzat vezette be.

Általánosságban megállapítható, hogy azok az önkormányzatok, ahol adóztatható adótárgy vagy adóalany található, éltek valamelyik helyi adó bevezetésének lehetőségével. Változatlan az önkormányzatok részéről az a gyakorlat, hogy elsődlegesen a vállalkozói szférát adóztatják. Az építményadónál jelenleg is az tapasztalható, hogy továbbra is csak kis számban élnek a lakások utáni adó megállapítás lehetőségével. Az építményadón belül elsődlegesen a nem lakás céljára szolgáló építményekre vezetnek be helyi adót. Az önkormányzatok építményadóban, az alapterület szerint működtetett telekadóban, a magánszemélyek kommunális adójában, a vállalkozók kommunális adójában, továbbá a vendégéjszakák száma alapján működtetett tartózkodási idő utáni idegenforgalmi adóban - az ideiglenes iparűzési tevékenység után fizetendő iparűzési adót kivéve - a tételes adóösszegben meghatározott adónemek esetén kevesen éltek törvénymódosítás által biztosított árszínvonal-változással növelt adómérték bevezetésének lehetőségével.

A helyi adóban a tervezett előirányzat 393,5 milliárd forint volt, amely 448,9 milliárd forintra teljesült. Ez 51 milliárd forinttal - 12,8%-kal - több, mint a 2005. évi bevétel. A növekmény döntő többsége - az adó súlyára tekintettel - értelemszerűen az iparűzési adóban következett be.

= Az iparűzési adóbevétel mintegy 380 milliárd forintot tett ki, amely az összes helyi adóbevétel 85%-a. Ebben az adónemben az előző évhez képest 46 milliárd forinttal több bevétel keletkezett. A növekmény egyfelől visszavezethető az adóalapra ható árszínvonal- és gazdasági növekedésre, másfelől pedig a korábban adottak önkormányzati adóelőnyök lejártára. E növekményre csökkentően hatottak a 1990. évi C. törvény 2006. január 1-jén hatályba lépő módosításai, melyek elsősorban az iparűzési adót érintették. Ennek keretében kikerült a nettó árbevételből a kapott kamatok és kamatjellegű bevételek 50%-a, valamint a társasági adóról és az osztalékadóról szóló 1996. évi LXXXI. törvény szerinti jogdíjból származó árbevétel. A helyi iparűzési adóra vonatkozó-szabályozás azt is lehetővé teszi, hogy 2006. január 1-jétől a külföldi telephelyen végzett tevékenységből származó iparűzési adóalap levonható legyen a Magyarországon adóztatható adóalapból, ha a külföldi telephely szerinti önkormányzat számára a gazdasági tevékenység után adót kellett fizetnie.

= A többi helyi adó (építményadó, telekadó, magánszemély kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 68,8 milliárd forint bevételt hozott, amely 5 milliárd forinttal -7,8%-kal - több, mint 2005. évben volt. A növekedés kizárólag az adómérték emelésének következménye, ez elsősorban az építményadóban volt tetten érhető.

- Talajterhelési díjból 370 millió forint bevétel keletkezett, amely az előző évi 165 millió forint bevételhez képest több mint a duplája lett, visszavezethetően a díjmérték környezetterhelési díjról szóló 2003. évi LXXXIX. törvényben előre meghatározottak szerinti emelkedésére.

Helyi adó és illeték bevételek alakulása

Az illetékbevételeket az alábbi táblázat tartalmazza részletesen:

 

 millió Ft

 Vagyonszerzési illeték

 Öröklési 

 6 644,5

 Ajándékozási 

 1 375,4

 Visszterhes ingatlan-átruházási 

 50 082,5

 Visszterhes gépjármű-átruházási

 10 659,0

 Eljárási illeték

 Illetékhivatalokhoz lerótt eljárási illetékek

 2 335,3

 Illeték összesen

 71 096,7

2.2.2. Az átengedett bevételek teljesítése 512,3 milliárd forint, amely a 2005. évi bevételt 4,7%-kal haladja meg.

- A 2006. évi átengedett személyi jövedelemadó - a korábbi évvel megegyezően - az állandó lakóhely szerint az adózók által két évvel korábban bevallott SZJA 40%-a. A személyi jövedelemadó helyben maradó része - a 7,3 milliárd forint zárolás után - 111,8 milliárd forint volt. A jövedelemkülönbség mérséklésre 96,4 milliárd forint állt az önkormányzatok rendelkezésére, míg 252,5 milliárd forint normatív módon került elosztásra. Az együttesen átengedett SZJA a 2005. évihez viszonyítva 20,8 milliárd forinttal növekedett.

A 2006. évi jövedelemkülönbség mérséklés elszámolása során 1097 önkormányzat 2,2 milliárd forintot visszafizetett, tekintettel arra, hogy iparűzési adóerőképessége az általa tervezettnél év végén kedvezőbben alakult. 1188 önkormányzat viszont 4,6 milliárd forint pótlólagos támogatást kapott. Mivel az elszámolás során a visszafizetés alatta maradt a pótlólagosan kifizetett összegnek, nincs mód a kiegészítéssel érintett önkormányzatok - korábbi két évben tapasztalt - utólagos többlettámogatására.

- A gépjárműadó bevétel 2006. évi előirányzata 49 milliárd forint volt. A bevétel 51,3 milliárd forintra teljesült, a 2005. évihez képest 2 milliárd forinttal (4,2%-kal) nőtt, az adótárgyak számának növekedése miatt.

- A termőföld bérbeadásából származó jövedelemadóból az önkormányzatok 167,1 millió forint bevételt realizáltak.

2.2.3. A felhalmozási és tőkejellegű bevételek a 2005. évit 25,1%-kal meghaladóan, 340,3 milliárd forintra teljesültek.

- Ezen belül a tárgyi eszközök értékesítéséből az előző évhez képest 8,9%-kal több bevétel (összesen 114,4 milliárd forint) folyt be.

- A privatizációs bevételek - melyek a részvények, részesedések értékesítéséből, vállalatértékesítésből, az önkormányzatokat főként a belterületi földek után megillető bevételekből tevődtek össze - az előző évihez viszonyítva 0,6 milliárd forinttal (3,7%-kal) csökkentek. E bevételekre az is jellemző, hogy csak az önkormányzatok viszonylag szűk - és a privatizációs folyamat lezárásával egyre szűkülő - körére korlátozódtak.

- Az államháztartáson belülről felhalmozási célra átvett pénzeszközök 54,2 milliárd forinttal (70,5%-kal) növekedtek az előző évhez viszonyítva.

- Az államháztartáson kívülről felhalmozási célra átvett pénzeszközök mintegy 79,2 milliárd forintot jelentettek, ez 107,2%-a az előző évi teljesítésnek. Ezen belül az EU-tól átvett pénzeszközök 17,4 milliárd forintról 24,2 milliárd forintra bővültek.

2.2.4. Az állami hozzájárulások és támogatások

A központi költségvetés a helyi önkormányzatok részére az év során 867,1 milliárd forint állami hozzájárulást és támogatást utalt át, amely 51,5 milliárd forinttal, 6,3%-kal magasabb az országgyűlési előirányzatnál.

- A legnagyobb csoportot a normatív állami hozzájárulások képezték. Ezen a jogcímen az országgyűlési előirányzattól kis mértékben elmaradó, összesen 516,2 milliárd forint átutalása történt meg.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 94,3%-ában, 101,2 milliárd forinttal teljesültek.

- A színházi támogatások az előirányzatnak megfelelően, 10,8 milliárd forint összegben teljes egészében átutalásra kerültek az érintett önkormányzatoknak.

- A központosított előirányzatok 2006. évi teljesülése 87,3 milliárd forint, ami az országgyűlési előirányzatot 23,3 milliárd forinttal haladta meg.

Ennek okai többek között:

= a helyi közforgalmú közlekedés normatív támogatása 20,2 milliárd forinttal túlteljesült a 2006. évi költségvetési törvény 5. számú mellékletének 13. pontjában foglalt szabály szerint (a Fővárost a számított alapösszeg 2,7-szerese illette meg),

= a települési önkormányzati szilárd burkolatú belterületi közutak burkolat-felújításának támogatására a 8 milliárd forint előirányzat 4,1 milliárd forinttal túlteljesült, így 12,1 milliárd forint átutalása történt meg az év végéig. (A 2005. évi előirányzat kötelezettséggel terhelt maradványai 2006. június 30-áig voltak felhasználhatóak.)

E tételeket a törvény fejezeti indokolása jogcímenkénti részletezettségben mutatja be.

- A helyi önkormányzatok működésképességének megőrzését szolgáló kiegészítő támogatások az önkormányzati forrásszabályozás egyik fontos elemét képezték a 2006. évben is. A helyi önkormányzatok a működőképességük megőrzéséhez változatlanul 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az átmeneti likviditási problémák megoldására. E három jogcímen az önkormányzatok 31,9 milliárd forint támogatásban részesültek, mely összeg 136,3%-kal nagyobb volt az éves előirányzatnál és 52,6%-kal meghaladta a 2005. évben ilyen jogcímeken nyújtott támogatásokat.

= Az önhibájukon kívül hátrányos helyzetben lévő helyi önkormányzatok támogatása (a továbbiakban: ÖNHIKI) előirányzata a 2006. évi költségvetési törvény szerint 12 milliárd forint volt. A törvényi feltételeknek megfelelő önkormányzati támogatási jogosultság következtében - az évközi forrás átcsoportosításokkal - 29,0 milliárd forint került felhasználásra.

Két ütemben 1362 önkormányzat 1516 igénylést nyújtott be 36,8 milliárd forint összegű támogatásra (154 önkormányzat mindkét ütemben igénylő volt). A felülvizsgálat során 1323 önkormányzat 1454 igénylése volt a törvény előírásainak megfelelő. (131 önkormányzat mindkét ütemben kapott támogatást.)

A támogatás igénybevételének 2006. évi szabályai, feltételrendszere alapvetően nem változott a korábbi évekhez képest. A törvény szerint az elismerhető forráshiány alapja az egyes önkormányzat 2005. évi zárszámadásának teljesített kiadásaiból az államháztartási tervezési paramétereivel levezetett 2006. évi működési kiadások és a 2006. évi elvárható működési bevételek különbsége volt. Ezt csökkentette a kötelező megtakarítás összege (a központi költségvetésből származó bevétel 2%-a), továbbá korrigálta az előző év működési ellátottsági színvonala (az átlagos szintet 10%-kal meghaladó kiadás „elvonása”, a 90%-os szintet el nem érőknél az e szintig történő „kiegészítés”). (Az önhibájukon kívül hátrányos helyzetben lévő helyi önkormányzatok támogatásának részletes felhasználását a 2.4. fejezet mutatja be.)

= A tartósan fizetésképtelen helyzetbe került önkormányzatok átmeneti támogatására 300,0 millió forint eredeti előirányzat állt rendelkezésre, melyből a 2006. évi teljesítés összege 22,6 millió forint lett.

A támogatás három címen volt igényelhető:

- A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg. Ilyen címen nem volt igénybevétel.

- Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet. Ezen a jogcímen 1 önkormányzat (Felsőmocsolád) összesen 20,1 millió forint összegű támogatásban részesült.

- A helyi önkormányzatok adósságrendezési eljárásában közreműködő pénzügyi gondnok díjazására a Dunafalva község ellen folyó adósságrendezési eljárás lezárását követő bírósági döntés alapján került sor. E döntés szerint Dunafalva községet 2,5 millió forint támogatás illette meg 2006. évben.

= A működésképtelen önkormányzatok egyéb támogatására szolgáló 2006. évi eredeti előirányzat összege 1,2 milliárd forint volt. A támogatás az önkormányzatok egyedi, nem tipizálható - és emiatt az „ÖNHIKI” keretében nem kezelhető - működési problémáinak rendezésére szolgált. A támogatásról való döntési jogkör a 2006. évi költségvetési törvény felhatalmazása alapján az önkormányzati és területfejlesztési minisztert illette meg. 2006. évben 1068 önkormányzat nyújtotta be támogatási kérelemét, melyben összesen 24,3 milliárd forint állami támogatást igényeltek. A 2006. évi költségvetési törvény által 2006. évben biztosított átcsoportosítási lehetőségek kihasználásával, (a normatív támogatások és hozzájárulások lemondásából egy alkalommal 0,6 milliárd forinttal, a központosított előirányzatokból három alkalommal összesen 1,1 milliárd forinttal emelkedett ezen előirányzat összege) az eredeti előirányzat 1,7 milliárd forinttal nőtt. A kérelmek felülvizsgálatát követően 748 helyhatóság részesült 2,9 milliárd forint kiegészítő támogatásban.

A Kormány - az 1037/2006. (IV. 6.) Korm. határozatával - e jogcímen biztosított 300,0 millió forint összegű támogatást azon állampolgárok segélyezéséhez, akiknek a lakhatását az év eleji árvíz lehetetlenné tette. A kiadott Útmutató alapján e célra 26 önkormányzat nyújtotta be igényét, amelyek összesen 73,6 millió forint összegű támogatásban részesültek.

- A címzett- és céltámogatások jogcímen 2006. évre tervezett 63,8 milliárd forint előirányzatból, továbbá a Kincstárnál a 2005. év végén az önkormányzatok rendelkezésére álló azonos célú maradványokból összesen 68,9 milliárd forint került felhasználásra. (A felhasználást a 2.6.1. pont részletezi)

- A helyi önkormányzatok fejlesztési és vis maior feladatainak támogatása eredeti előirányzata 2006. évben 10,9 milliárd forint volt. Az előző évek maradványát is figyelembe véve 14,1 milliárd forint állt az önkormányzatok rendelkezésre, amiből a 2006. évi teljesítés összege 13,1 milliárd forint. (A felhasználást a 2.6.2. pont részletezi)

Az állami hozzájárulások és támogatások teljes körű tételes bemutatását a fejezeti indokolás IX. Helyi önkormányzatok támogatásai fejezet tartalmazza.

2.2.5. Az átvett pénzeszközök

- Az államháztartáson belüli átutalások összege a 2005. évit 23,2 milliárd forinttal haladták meg, teljesülésük 448,8 milliárd forint volt.

- Ezen bevételi csoport döntő részét a 2005. évivel közel azonos összegű, 385,6 milliárd forintot kitevő Egészségbiztosítási Alaptól átvett pénzeszköz képezte.

- A tavalyi teljesítéshez képest 10,6%-kal kevesebbet, 11,4 milliárd forintot tettek ki az elkülönített állami pénzalapoktól átvett pénzeszközök.

- A központi költségvetési szervektől (fejezetektől) céljelleggel 43,8 milliárd forint került átutalásra a helyi önkormányzatok részére, ami az előző évhez mérten 174%-os teljesítést jelent.

- Az önkormányzatokhoz a különféle - főleg az előző évekkel összefüggő - pénzügyi elszámolásokból és visszatérítésekből 8,0 milliárd forint bevétel folyt be.

- Az államháztartáson kívülről származó bevételek 2006. évi teljesítésének 16,4 milliárd forintos összege 102,7%-a az előző évinek.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2006. évben az előző évinek 119,8%-át kitevő, 14,3 milliárd forint bevételt értek el.

2.2.6. Hitel, kötvény, értékpapír bevételek alakulása

A hitelbevételek a 2006. évben 153,4 milliárd forintra növekedtek a 2005. évi 94,3 milliárd forintról. Ezek döntően a felhalmozási kiadások forrásául szolgáltak.

Az értékpapírok értékesítéséből származó bevétel a 2005. évi teljesítéshez képest több mint négy és félszeresére nőtt és így 33,1 milliárd forintot tett ki.

Az éven belüli értékpapírok vásárlásának és eladásának különbözete bevételi egyenleget mutat. (5,2 milliárd forint)

2.3. A kiadások alakulása

A helyi önkormányzatok 2006. évi teljesített kiadása 3 246,5 milliárd forint volt, amely 10,4%-kal meghaladja a 2006. évi országgyűlési előirányzatot és 7,9%-kal a 2005. évi teljesített kiadásokat. Ez az összeg 36,6 milliárd forinttal magasabb a GFS rendszerű kiadásoknál, magában foglalva a hitel visszafizetésére, hosszúlejáratú értékpapírok vásárlására, államkötvény, egyéb kötvény vásárlására fordított kiadásokat.

A tárgyévi kiadások megoszlása 2005. és 2006. években a következők szerint alakult:

A helyi önkormányzatok tárgyévi kiadásainak megoszlása 2005. és 2006. években

 

 

 

 

 

 

 

 %-ban

 Megnevezés

 2005. évi teljesítés

 2006. évi előirányzat

 2006. évi teljesítés

 1. Folyó működési kiadások

 71,7

 72,9

 70,0

 ebből: - személyi juttatások

 35,4

 36,8

 34,3

 - tb. járulék, munkaadói járulék, eü. hozzájárulás

 11,5

 12,2

 10,8

 - dologi kiadások

 24,8

 23,9

 24,9

 2. Felhalmozási és tőke jellegű kiadások

 18,7

 16,9

 21,0

 ebből :- tárgyi eszközök, föld és immateriális javak felhalmozása

 10,1

 10,8

 11,4

 - államháztartáson belüli felhalmozás célú átutalások

 0,1

 0,0

 0,1

 - államháztartáson kívüli felhalmozás célú átutalások

 2,8

 1,6

 3,3

 - nagyértékű tárgyi eszközök felújítása áfával

 3,3

 2,4

 3,9

 - beruházások áfája

 2,2

 1,9

 2,1

 3. Támogatások, elvonások és egyéb folyó átutalások összesen

 8,0

 8,3

 7,3

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 98,4

 98,1

 98,3

 5. Általános és céltartalék

 0,0

 0,2

 0,0

 6. Kölcsönnyújtás

 0,4

 0,4

 0,5

 7. Hitel visszafizetés

 0,9

 0,8

 1,0

 8. Hosszú lejáratú értékpapírok vásárlása

 0,3

 0,3

 0,2

 9. Éven belüli lejáratú értékpapírok vásárlásának és eladásának egyenlege

 0,0

 0,2

 0,0

 Tárgyévi kiadások összesen (4+5+6+7+8+9)

 100,0

 100,0

 100,0

A továbbiakban a kiadásoknak az önkormányzati mérlegrendszer szerinti bemutatása következik azzal, hogy egyes jelentősebb tételekkel külön fejezet kiemelten is foglalkozik.

2.3.1. A folyó működési kiadások teljesítése 2 274,2 milliárd forint volt, az előző évi működési kiadásokat 116,5 milliárd forinttal, 5,4%-kal meghaladva. Ez a növekedési arány alacsonyabb az összes kiadások növekedésénél, ezért a működési kiadások összkiadásokon belüli 1,7%-pontos aránycsökkenése mutatkozik. A működési kiadások összetevőit vizsgálva a következőket figyelhetjük meg:

- A személyi juttatások teljesítése 1 113,5 milliárd forint volt, amely az előző évinél 47,4 milliárd forinttal, 4,4%-kal volt magasabb. (A személyi juttatások és a létszám alakulását a 2.5. pont mutatja be részletesen.)

- A társadalombiztosítási járulék címén az önkormányzatok 351,4 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségügyi hozzájárulást is tartalmazza, mely az előző évi befizetéseknél csupán 4,8 milliárd forinttal, 1,4%-kal volt nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 2006. évben 45,1%-os (2005. évinél 1,8 százalékponttal kisebb) arányt képviselnek.

A személyi juttatások és járulékok együttes összege 1 464,9 milliárd forint volt, amely az előző évhez viszonyítva 3,7%-kal - 52,2 milliárd forinttal - növekedett.

- A dologi kiadásokra 809,2 milliárd forintot fordítottak az önkormányzatok, mely 64,4 milliárd forinttal, 8,6%-kal (az előző évben a növekedés 5,2%-os volt) haladta meg a 2005. évit. A közüzemi szolgáltatások áremelkedése játszhatta e kiadásnemnek az átlagosnál magasabb arányú bővülését. Mivel a központi költségvetési kapcsolatokból származó pénzeszközök növekménye - az államháztartás más alrendszereivel azonos módon - a dologi kiadások emelkedését nem támogatta, ezért a többletkiadások forrása valószínűsíthetően a helyi bevétel volt.

2.3.2. A felhalmozási és tőkejellegű kiadásokra az önkormányzatok 682,1 milliárd forintot (mely 119,7 milliárd forinttal, 21,3%-kal magasabb, mint a 2005. évi teljesítés), a tárgyévi összes kiadásnak a 21,0%-át költötték, szemben az előző évi 18,7%-kal. Ez az aránynövekedés megoszlik e kiadásokat alkotó valamennyi elem között. Az államháztartáson kívüli felhalmozási célú átutalások és a nagy értékű tárgyi eszközök felújítása kiadásoknál egyaránt tapasztalható közel 30%-os növekedés azzal is magyarázható, hogy az önkormányzati tulajdonú ingatlanok elhasználódási szintje sok helyen meghaladja a 70%-ot, és e vagyon visszapótlására (beruházás, felújítás segítségével) pályázati forrásokhoz sikerült jutnia az önkormányzatoknak.

A címzett és céltámogatásokkal megvalósuló fejlesztéseket a 2.5. pont mutatja be részletesen.

2.3.3. A támogatások, elvonások és egyéb folyó átutalások kiadási összegei a 2005. évi teljesítéshez képest 1,0%-kal, 2,4 milliárd forinttal csökkentek. Ezen kiadásokon belül a legnagyobb összegű (21,0 milliárd forint) növekedés az államháztartáson kívülre átadott működési célú pénzeszközöknél, legnagyobb összegű (21,3 milliárd forint) csökkenés a társadalom- és szociálpolitikai juttatásoknál jelentkezett.

A társadalom- és szociálpolitikai juttatások 109,4 milliárd forintos összege a 2005. évi ilyen célú kiadásokhoz képest 21,3 milliárd forinttal alacsonyabb. A 4. fejezeten belül az indokolás külön részletezi a szociális és jóléti funkciók alakulását.

2.3.4. Az értékpapírok forgalmának jellemzői az alábbiak voltak:

A hosszú lejáratú értékpapírok vásárlására fordított 5,1 milliárd forintos összeg a hosszabb távú feladatok - főként a saját erős, támogatott beruházások - fedezetének megteremtését segíthette elő. Ez az összeg közel fele az előző évben e célra fordított kiadásnak.

Az értékpapír forgalomról a 2.7. pont ad részletes tájékoztatást.

2.4. Az önhibájukon kívül hátrányos helyzetben lévő helyi önkormányzatok támogatásának részletes bemutatása

Az előző évek gyakorlatával azonosan továbbra sem igényelhetett támogatást az az 500 fő, vagy az alatti lakosságszámú önkormányzat, amely körjegyzőséghez nem tartozott, kivéve, ha számára a közigazgatási hivatal felmentést adott.

A 2006. évi költségvetési törvény határozta meg a közigazgatási hivatal által adható felmentés szempontjait is. Ezek voltak:

- ha az önkormányzat földrajzi helyzete nem tette lehetővé, hogy igazgatási feladatai ellátására körjegyzőséget alakítson, vagy ahhoz csatlakozzon, illetve

- ha a már működő körjegyzőséghez tartozó önkormányzatok nem tették számára lehetővé a csatlakozást.

2006. évben 16 önkormányzat mentesült - közigazgatási hivatali felmentéssel - a „körjegyzőséghez való tartozás” feltétel teljesítésének kötelezettsége alól.

Az előző évhez képest lényegesen nem változtak a támogatás igénybevételének egyik „alapját” jelentő közoktatási intézményi kapacitás-kihasználtságra vonatkozó feltételek:

- e feltételeket az alapfokú nevelési, oktatási intézményekre vonatkozóan kellett teljesíteni,

- a kapacitás-kihasználtság előírt mértéke intézményenként, évfolyam-csoportonként - a 2005/2006. és a 2006/2007. nevelési-, illetve tanévre vonatkozóan is - a közoktatásról szóló 1993. évi LXXIX. törvény (a továbbiakban: közoktatási törvény) 3. számú melléklete I. Létszámhatárok cím alatti csoport, illetve osztály átlaglétszámnak

= a 3000 fő alatti településeknél 50%-a,

= a 3000 fő feletti lakosságszámú települések és a megyei önkormányzatok esetében 70%-a volt,

- ha az önkormányzat a 2005/2006. nevelési-, illetve tanévben nem teljesítette az előírt kapacitás-kihasználtsági feltételt, de vállalta, hogy a 2006/2007. nevelési-, illetve tanévben eléri a törvényben rögzített átlaglétszámot, akkor a támogatás teljes összegére jogosult volt,

Ezzel a vállalással 25 önkormányzat élt. Ez esetben a kapacitás-kihasználtsági feltételt döntően a nevelési, oktatási feladat társulásnak való átadásával, vagy csoport-, illetve osztály-összevonással tudták teljesíteni.

- azon önkormányzatok, amelyek az alapfokú nevelési, oktatási intézményeknél a közoktatási törvény szerint előírt csoport-, illetve osztálylétszámot 2005/2006. évben teljesítették, de nem érték el a 2006/2007. tanévben, csak a támogatás 8 havi részére voltak jogosultak,

Ilyen önkormányzat 2006-ban mindössze 7 volt.

- enyhült a kapacitás-kihasználtsági feltétel 2006. évben az 500 fő, vagy az alatti lakosságszámú településeknél. Megszűnt a nevelési intézményekre (óvoda) és az oktatási intézmények 1-4. évfolyamaira vonatkozó kapacitás-követelmény. Az előírt átlaglétszám 50%-át csak az oktatási intézmények 5-8. évfolyamai tekintetében kellett teljesíteni. Így e feltételt nem teljesítő önkormányzat csak az általános iskola ezen évfolyamainak ellátottjaihoz kapcsolódó forráshiány összegével csökkentett támogatásra volt jogosult.

2006. évben csak egy ilyen önkormányzat volt.

- amennyiben az önkormányzat rajta kívülálló okok miatt nem tudta még társulás létrehozásával, vagy ahhoz való csatlakozással sem teljesíteni a kapacitás-kihasználtsági feltételt - földrajzi helyzete, közlekedési viszonyok miatt, vagy a már társult önkormányzatok nem tették lehetővé a csatlakozást -, akkor a közigazgatási hivatal számára felmentést adhatott,

2006. évben 10 önkormányzat mentesült - közigazgatási hivatali felmentéssel - a kapacitás-kihasználtsági feltétel teljesítésének kötelezettsége alól.

Az előző évhez képest a 2006. évi költségvetési törvényben - az ágazati és egyéb törvényekhez igazodva - az alábbiak kerültek beépítésre az ÖNHIKI szabályozásba:

- az elismerhető kiadásoknál a törvény meghatározta, hogy a személyi juttatások tekintetében 2006. évre a bérfejlesztésből a központi költségvetés által elismert rész volt figyelembe vehető. Ez a közalkalmazottak esetén a rendszeres személyi juttatás, továbbá a nem rendszeres és külső személyi juttatások közül a keresetbe tartozó elemek 2005. évi összegének 5%-ával növelt összegét jelentette. A köztisztviselők bérfejlesztéséből származó többletkiadás nem került figyelembevételre, ezt az önkormányzatoknak szervezési intézkedésekkel kellett kigazdálkodniuk,

- a törvényben rögzítésre került, hogy a központi költségvetési kapcsolatokból származó működési célú források között figyelembe kell venni a Magyar Köztársaság 2005. évi költségvetéséről szóló 2004. évi CXXXV. törvény 4. számú melléklete B) III. 8. pontja szerint a 2005. évi jövedelemdifferenciálódás mérséklésének elszámolásakor megmaradó összegből az önkormányzatot megillető összeget is. Tekintettel arra, hogy ez az adat év közben véglegeződött, ezért ezzel a felülvizsgálat keretében utólag került korrigálásra az igényelt támogatás összege,

- felhalmozási célú bevételként lehetett számba venni a 2006. évtől bevezetésre kerülő luxusadó 20%-át,

- bekerült a törvénybe, hogy az elismerhető működési kiadási szint számításánál az önkormányzat figyelembe vehető közigazgatási státusza a 2005. december 31-ei állapottal megegyező. Ez a szabály a 2005. év közben városi rangot kapott településeket érintette.

Az önkormányzatoknak két határidő - tárgyév április 20. és szeptember 30. - állt rendelkezésre a támogatásra való igénylés benyújtására. Ennek megfelelően a beérkezett kérelmek felülvizsgálata és a támogatásról szóló döntés is két alkalommal - ez utóbbi 2006. július 7-én, illetve november 30-án - történt.

A forráshiány összegének megállapítására - az önkormányzatok költségvetési rendeletén, zárszámadásán, éves elemi költségvetésén és beszámolóján és a félévi költségvetési beszámolóján alapulva - algoritmizált felülvizsgálati rendszerben került sor.

A korábbi évek gyakorlatának megfelelően a tárgyévi támogatás terhére - utólagos elszámolási kötelezettség mellett - finanszírozási előleget is igénybe vehettek az önkormányzatok az elfogadott költségvetési rendeletük alapján.

A támogatásban részesült önkormányzatoknak az év végén el kellett számolniuk az önkormányzatok és intézményeik működési (intézményi és sajátos) bevételeinek teljesítésével. Abban az esetben, ha az önkormányzat év végén realizált működési bevételei meghaladták az ÖNHIKI igénylésben figyelembe vettet, akkor:

- a működési célú intézményi bevételek 20%-át meghaladó többletbevétel 20%-a, és

- az önkormányzati sajátos - személyi jövedelemadó nélküli - működési bevétel 10%-át meghaladó többletbevétel

jelentette a visszafizetési kötelezettséget az önkormányzat számára.

Ez alól kivételt képez a vállalkozói önrevízió miatt keletkezett és 2006. évi visszafizetéssel teljesített iparűzési adóerő-képességhez kapcsolódó támogatás összege.

Továbbá vissza kellett fizetni az igénylésben nem szereplő, évközi és év végi normatív hozzájárulás, valamint jövedelemkülönbség mérséklést szolgáló támogatás pótigényének a lemondásokat meghaladó összegét (a kötelező feladat ellátási körbe tartozó, eddig el nem látott új feladathoz kapcsolódó normatív hozzájárulás kivételével).

Nem változott az előző évekhez képest, hogy a törvényben meghatározott igénylési feltételek (kapacitás-kihasználtság, könyvvizsgálói záradék, stb.) nem teljesítése esetén az önkormányzatnak a jogtalanul igénybe vett támogatás teljes összegét, illetve a közoktatási intézmények kapacitás-kihasználtsági feltételeit szeptember hónaptól nem teljesítő településeknek a támogatás 4 havi összegét - kamattal együtt - vissza kellett fizetnie.

2006. évre 836 önkormányzat jelezte visszafizetési kötelezettségét, együttesen 2358,9 millió forint összegben. Ebből 35 önkormányzat a támogatás teljes összegét fizette vissza.

A visszafizetési kötelezettséggel érintett önkormányzatok közül 731 önkormányzat (az érintettek 87,4%-a) visszafizetési kötelezettsége egyenként nem érte el az 5 millió forintot, 469 önkormányzaté (az érintettek 56,1%-a) pedig az 1 millió forintot sem. Az 5 millió forint feletti visszafizetésre kötelezett 105 önkormányzat együttesen közel 1616,2 millió forintot fizetett vissza, mely az összes kötelezettség 68,5%-a.

2.5. Létszám és személyi juttatások

A helyi önkormányzatok és intézményeik - a beszámolási információrendszer alapján - a 2006. évben 42 995 fő köztisztviselőt, 395 046 fő közalkalmazottat, 7 364 fő hivatásos tűzoltót, 2304 fő választott tisztségviselőt, valamint 24 724 fő egyéb bérrendszer alá tartozó dolgozót foglalkoztattak teljes munkaidőben. Ez az elmúlt évben összesen 472 433 fő dolgozót jelentett. Jogviszony szerinti aránymegoszlásuk a következő:

9,1% köztisztviselő,

83,6% közalkalmazott,

1,6% hivatásos tűzoltó,

0,5% választott tisztségviselő, továbbá

5,2% egyéb alkalmazott.

A teljes munkaidőben foglalkoztatottak összes létszáma 2,8%-kal, 13 593 fővel csökkent 2005-höz képest. Az előző évi tényadatokhoz viszonyítva a köztisztviselők létszáma 0,002%-kal, 1 fővel, a választott tisztségviselők száma 0,6%-kal, 14 fővel nőtt, ugyanakkor a hivatásos tűzoltók létszáma 0,7%-kal, 54 fővel, a közalkalmazottak száma 2,2%-kal, 9 061 fővel, az egyéb munkavállalók létszáma pedig 15,4%-kal, 4 493 fővel csökkent.

A részmunkaidőben foglalkoztatottak száma 2006-ban 34 749 fő volt (ami az előző évhez képes 4 934 fővel nőtt, ez 16,5%-os emelkedést jelent), az önkormányzati közszférában így összesen 507 182 fő dolgozott.

A fentiek szerint 93,1% a teljes munkaidőben, míg 6,9% a részmunkaidőben foglalkoztatottak aránya, ami az előző évihez képest változott a részmunkaidős dolgozók javára.

A helyi önkormányzatoknál és intézményeikben - a teljes munkaidőben alkalmazottak rendszeres személyi és munkavégzéshez kapcsolódó juttatásait alapul véve - a havi bruttó átlagkeresetek 12 hónapra vetítve a következőképpen alakultak:

- a köztisztviselőké 226 356 forint (5,7%-kal magasabb a 2005. évinél),

- a közalkalmazottaké 158 132 forint (előző évitől 6%-kal több),

- a hivatásos önkormányzati tűzoltóké 220 020 forint (2005-höz képest 6,6%-kal emelkedett),

- a választott tisztségviselőké 435 763 forint (5,5%-kal nőtt a 2005. évihez viszonyítva),

- az egyéb bérrendszer alá tartozó dolgozóké 77 337 forint (ez 10,4%-kal nagyobb a 2005. évinél).

A teljes munkaidőben foglalkoztatottak keresete a 2006. évben átlagosan 3,8%-kal emelkedett az előző évihez képest.

Az önkormányzatok beszámolói alapján a 2006. évben - a teljes létszámot tekintve - kifizetett személyi juttatás összesen 1 113,5 milliárd forint volt, amelynek ágazatonkénti megoszlása a következőképpen alakult (létszámarányokkal kiegészítve):

 

 

 

 

 Személyi juttatás

 Létszám

 Oktatás 

 47,7% 

 48,4%

 Szociális ágazat 

 10,4% 

 13,8%

 Egészségügy 

 17,1% 

 18,7%

 Kultúra 

 3,7% 

 4,1%

 Igazgatás 

 18,7%

 13,3%

 Tűzvédelem 

 2,2% 

 1,7%

 Egyéb 

 0,1% 

 0,1%

A teljes munkaidőben foglalkoztatottaknak kifizetett 1 008,0 milliárd forinton túl 105,5 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege.

2.6. Címzett és céltámogatásokkal megvalósuló fejlesztések

2.6.1. Címzett és céltámogatások

A helyi önkormányzatok felhalmozási és tőke jellegű kiadásainak támogatására 2006-ra címzett és céltámogatásként 63,8 milliárd forintot hagyott jóvá az Országgyűlés.

Az eredeti előirányzatot módosító tételek:

Az előirányzatot növelte:

 

 

 - a 2005. évben le nem kötött előirányzat maradvány

 1,4 milliárd forint

 - az Áht. 101. § (5) bekezdésében foglaltak alapján végrehajtott évközi előirányzat-emelés fejezeti hatáskörben

 2,3 milliárd forint

 - a korábbi évek előirányzat maradványából felhasznált összeg

 26,2 milliárd forint

Az előirányzatot csökkentette:

 

 

 - a Magyar Köztársaság 2003. évi költségvetéséről szóló 2002. évi LXII. tv. 116. § alapján előirányzat-átcsoportosítás a KvVM fejezet 11. EU INTEGRÁCIÓ cím, „Kohéziós Alap támogatásból megvalósuló környezetvédelmi projektek” 2. alcím előirányzatra

  1,3 milliárd forint

Fentiek alapján a címzett és céltámogatások módosított előirányzata 92,5 milliárd forint, amelyhez összesen 68,9 milliárd forint pénzforgalmi teljesítés kapcsolódott.

A rendelkezésre álló tárgyévi előirányzat (63,8 milliárd forint) 91%-át (58,1 milliárd forintot) a címzett és céltámogatással folyamatban lévő beruházások támogatási igénye kötötte le. Az eredeti előirányzat szabad részét, valamint az előző év döntéssel le nem kötött (1,4 milliárd forint) előirányzat-maradványát figyelembe véve 2006. évben a helyi önkormányzatok új címzett és céltámogatására összesen 7,1 milliárd forintot lehetett felhasználni. A tárgyév június 30-áig lemondással, visszafizetéssel és elvonással felszabaduló címzett és céltámogatás közel 1,2 milliárd forintos összege a tárgyév második felében újabb céltámogatás odaítéléséhez (1,1 milliárd forint), valamint a címzett támogatással már folyamatban lévő beruházások többlet-támogatására (0,1 milliárd forint) nyújtott fedezetet.

2.6.1.1. Címzett támogatással megvalósuló beruházások

A 2006. évre benyújtott igények közül mintegy 64,3 milliárd forint összköltséggel 75 beruházás támogatása volt javasolható, 50,2 milliárd forint összes támogatással, amelyből a 2006. évi támogatás összege 4,1 milliárd forint. Ezen beruházások közül 14 a vízgazdálkodás, 13 az egészségügy, 6 a szociális ellátás, valamint 30 az oktatás és 12 a kulturális szolgáltatás területén járult hozzá az ellátás színvonalának javulásához. A helyi önkormányzatok mintegy 14,1 milliárd forint saját forrást vállaltak a beruházások megvalósításához, ami a beruházási összköltségek 21,9%-át képezte.

A támogatási javaslat kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények előnyben részesüljenek,

- a belterületi vízrendezés esetében a természeti katasztrófák miatt nehéz helyzetbe került igénybenyújtó önkormányzatok előnyben részesüljenek,

- minden megye és a főváros legalább két vagy több önkormányzata részesüljön címzett támogatásban.

A törvényi feltételeknek megfelelő, támogatott 2006. évi új címzett támogatási igények főbb adatait a következő táblázat mutatja:

Címzett támogatással megvalósuló beruházások

 

 

 

 milliárd forintban

 

 Támogatott igények

 Megnevezés

 száma

 Teljes címzett támogatás összege

 2006. évi címzett támogatás összege

 Vízgazdálkodás

 14

 10,8

 1,0

 Egészségügyi ellátás

 13

 10,2

 0,8

 Szociális ellátás

 6

 6,1

 0,5

 Oktatás

 30

 15,9

 1,2

 Kultúra

 12

 7,2

 0,6

 Összesen:

 75

 50,2

 4,1

2.6.1.2. Céltámogatással megvalósuló beruházások

A költségvetési forrás decentralizációval összhangban a 2006. évben is a regionális fejlesztési tanácsok voltak jogosultak dönteni a céltámogatások elosztásáról. Az éves előirányzat régiók közötti felosztását a 2006. évi költségvetési törvény 21. számú melléklete tartalmazta.

Az 1. döntés alapján 2006. évben összesen 50 - a feltételeknek megfelelő - önkormányzati beruházás részesült céltámogatásban, az alábbi támogatási célokra:

- 27 szennyvízelvezetési és - tisztítási beruházásokra,

- 23 működő kórházak és szakrendelők gép-műszer beszerzéseire.

A támogatott beruházások összköltsége 11,9 milliárd forint, melyből a saját forrás 3,2 milliárd forint, a támogatás összege pedig 8,7 milliárd forint. A céltámogatás 2006. évi ütemére 3,0 milliárd forint került jóváhagyásra. Ehhez a forrást a 2006. évi költségvetési törvény által a tanácsok döntési hatáskörébe utalt 2,5 milliárd forint, valamint a 2005. évi lemondásokból a régiók között felosztott 0,5 milliárd forint előirányzat biztosított.

Az igények kielégítésének rendjét a helyi önkormányzatok címzett és céltámogatási rendszeréről szóló 1992. évi LXXXIX. törvény (a továbbiakban: Cct.) 6. számú mellékletében szereplő szempontok alapján kellett a regionális fejlesztési tanácsoknak (továbbiakban tanácsok) rangsorolni azzal, hogy a tanácsoknak a céltámogatási rangsor kialakításánál figyelembe kellett venni a Nemzeti Települési Szennyvízelvezetési és -tisztítási Megvalósítási Programról szóló 25/2002. (II. 27.) Korm. rendeletben meghatározott feladatokat és határidőket is.

A 2. döntés a 2006. évtől céltámogatásban részesülő helyi önkormányzatok kiegészítő jegyzékéről született. A Cct. 9. § (2) bekezdése alapján a tárgyév június 30-áig lemondással, visszafizetéssel és elvonással felszabaduló címzett és céltámogatás a tárgyévi előirányzatból ki nem elégíthető, de a feltételeknek megfelelő - szennyvízelvezetés és -tisztítás, valamint egészségügyi gép-műszer beszerzés beruházásai céljára benyújtott - céltámogatási igények kielégítésére is fordítható (ún. kiegészítő jegyzék).

A Cct. 9. § (3) bekezdése szerint a regionális fejlesztési tanácsok kiegészítő jegyzéket tettek közzé. A kiegészítő jegyzék forrásának régiók közötti elosztására - a régiókkal történt egyeztetés követően - az Önkormányzati és Területfejlesztési Minisztérium (ÖTM) jogosult, a helyi önkormányzatok címzett és céltámogatása részletes szabályairól szóló 19/2005. (II. 11.) Korm. rendelet 11. § (5) bekezdése alapján.

A kiegészítő jegyzék(ek) szerint a tanácsok 18 szennyvíz-beruházás céltámogatásáról döntöttek. A támogatott beruházások összköltsége 4,5 milliárd forint. A 2006. évi beruházási ütem megvalósításához a tanácsok 1,2 milliárd forintot hagytak jóvá. Az önkormányzatok a kiegészítő jegyzékben jóváhagyott támogatások összköltségét mintegy 21,8% saját forrással egészítik ki.

A jogszabályi feltételeknek megfelelő, támogatott igények célok szerinti megoszlását a következő táblázat mutatja be.

2006. évi új induló céltámogatások

 

 

 

 

 Célok megnevezése

 A feltételeknek megfelelő, támogatott igények száma

  Összes céltámogatás

 2006. évi támogatási üteme

 

 

 (milliárd forint)

 2006. évi első döntés alapján

 Működő kórházak és szakrendelők gép-műszer beszerzései

 23

 0,9

 0,6

 Szennyvízelvezetés és -tisztítás

 27

 7,8

 2,4

 Összesen:

 50

 8,7

 3,0

 2006. évi második döntés alapján

 Szennyvízelvezetés és -tisztítás

 18

 3,5

 1,2

 Mindösszesen 2006. évben:

 68

 12,2

 4,2

2.6.2. A helyi önkormányzatok fejlesztési és vis maior feladatainak támogatása

A 2006. évi költségvetési törvény 15. § (1) bekezdés d) pontja felhasználási kötöttséggel járó állami támogatást állapít meg a helyi önkormányzatok fejlesztési és vis maior feladataira.

A Cct. 1/A. §-a (3) bekezdésének a) pontja alapján a keret tartalmazza a decentralizált vis maior feladatokra fordítható összeget is.

Az előirányzat felhasználása decentralizált pályázati és egyedi döntési rendszerben működik.

A helyi önkormányzatok fejlesztési és vis maior feladatainak támogatása előirányzat

- 2006. évi eredeti előirányzata 10,9 milliárd forint

- a korábbi években felhasznált támogatásból történt 0,02 milliárd forint összegű visszafizetés, és

- az előző évek 14,1 milliárd forint maradványból történt 3,6 milliárd forint felhasználása

együttesen módosították a tárgyévi előirányzatot 14,5 milliárd forintra.

A 2006. évi összes - a maradványt és a tárgyévi előirányzatot egyaránt terhelő - teljesítés 13,1 milliárd forint.

Ebből - pályázati rendszerben - a területi kiegyenlítést szolgáló beruházások és területi kötöttség nélküli, felhalmozási és felújítási feladatok támogatására fordítható keret

- 2006. évi eredeti előirányzata 6,8 milliárd forint,

- a korábbi években felhasznált támogatásból történt 0,02 milliárd forint összegű visszafizetés és az előző évek 8,6 milliárd forint maradványból történt 2,0 milliárd forint felhasználása

együttesen módosították a tárgyévi előirányzatot 8,9 milliárd forintra.

A 2006. évi összes - a maradványt és a tárgyévi előirányzatot egyaránt terhelő - teljesítés összege 8,0 milliárd forint.

Az előirányzatból - egyedi döntési rendszerben - a decentralizált vis maior támogatás keret

- 2006. évi eredeti előirányzata 0,8 milliárd forint, amit

- a korábbi években felhasznált támogatásból történt visszafizetés nem módosított.

- A 2006. évi összes - a maradványt és a tárgyévi előirányzatot egyaránt terhelő - teljesítés összege 0,8 milliárd forint.

Az előirányzat és pénzforgalmi teljesítésének 2006. évi alakulását a 7. számú melléklet tartalmazza.

2.7. Értékpapír-műveletek, pénzgazdálkodás, adósságállomány

Áttekintve a 2006. évi folyamatokat az értékpapír forgalom vegyes képet mutat.

- A forgatási célú értékpapírok értékesítéséből származó bevétel 5,1 milliárd forinttal haladta meg a vásárlásokat, míg a rövid lejáratú értékpapírok kibocsátásából származó bevétel 0,1 milliárd forinttal haladta meg a beváltások miatti kiadásokat.

- A hosszúlejáratú értékpapír és az államkötvény forgalom a kibocsátás és az értékesítés felé tolódott el, ugyanis az önkormányzatok csak mintegy 5,1 milliárd forintot költöttek a beváltásra és a vásárlásra, míg összesen 33,1 milliárd forint bevételük származott az értékpapírok kibocsátásából és értékesítéséből.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2006. évben 204,0 és 318,3 milliárd forint között ingadozott. Némely hónapban jelentősen megemelkedett (pl. decemberben 240 milliárd forint, márciusban, októberben 250 milliárd forint, szeptemberben pedig 310 milliárd forint fölé).

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlára - márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként a 2007. évi költségvetési előirányzatok terhére történt állami támogatások átutalt összegének egy részét is.

Növelte a december végi pénzállományt az is, hogy a pályázatokon elnyert és az év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 2006. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pénzek, valamint a különböző alapoktól átvett pénzeszközök.)

Az önkormányzatok jelentős összegű pénzkészlet maradványa döntően kötelezettségvállalással terhelt. Több önkormányzatnál - főleg egyes jobb pénzügyi helyzetben lévő városoknál, ahol 2006-ban nagyobb összegű többletbevétel realizálódott - a pénzmaradványok tartalékolási szándékkal képződtek azzal a céllal, hogy a következő évek fejlesztéseit finanszírozzák.

A helyi önkormányzatok adósságállománya 2006. december 31-én 463,5 milliárd forint volt, mely főként hosszú lejáratú, beruházási és fejlesztési célú hitel- és kölcsönfelvételből, valamint kötvénykibocsátásból származott.

2.8. A helyi kisebbségi önkormányzatok gazdálkodása

2006. év végén 2055 helyi kisebbségi önkormányzat működött. Ez a 11 fővárosi kisebbségi önkormányzatból, valamint a 2006. októberi települési kisebbségi önkormányzati választás után ténylegesen megalakult 2044 települési kisebbségi önkormányzatból tevődött össze. A kisebbségi önkormányzatok mindösszesen 10,8 milliárd forint tárgyévi bevétellel gazdálkodhattak, amely 0,7 milliárd forinttal (6,4%-kal) kevesebb, mint az előző évi.

A helyi kisebbségi önkormányzatok 2005. évi és 2006. évi bevételi forrásainak alakulása

 

 

 

 

 Megnevezés

 2005. évi teljesítés

 2006. évi teljesítés

 2006. évi teljesítés a 2005. évihez viszonyítva

 

 Millió forint

 %

 Saját folyó (működési) bevételek összesen 

 3 012,1

 2 965,8

 98,5

 Intézmények működési bevételei 

 722,4

 730,3

 101,1

 Sajátos működési bevételek

 2 289,7

 2 235,5

 97,6

 Felhalmozási és tőke jellegű bevételek 

 196,6

 251,7

 128,0

 Állami hozzájárulások és támogatások összesen

 4 223,5

 3 945,5

 93,4

 Normatív állami hozzájárulás

 2 384,2

 1 838,4

 77,1

 Egyéb állami támogatás

 1 839,3

 2 107,1

 114,6

 Helyi kisebbségi önkormányzatoktól átvett pénzeszközök és egyéb kiegészítések

 195,8

 276,6

 141,3

 Egyéb támogatások, kiegészítések és átvett pénzeszközök

 3 348,2

 2 699,0

 80,6

 Hitelfelvétel, értékpapírok értékesítése

 505,6

 610,6

 120,8

 Tárgyévi bevételek összesen

 11 481,8

 10 749,2

 93,6

A helyi kisebbségi önkormányzatok bevételein belül 1,1%-os növekedés tapasztalható az intézményi tevékenységgel összefüggő bevételeknél, míg a sajátos működési bevételek 2,4%-kal csökkentek. A bevételeken belül több, mint 1/3 súllyal (a tárgyévi bevételek 36,7%-ával) bíró állami hozzájárulások és támogatások mértéke 6,6%-kal csökkent az előző évhez képest, ezen belül a működésüket segítő támogatás éves összege - kisebbségi önkormányzatonként - 640 ezer forint volt, míg 2005. évben 714 ezer forint.

Az átvett pénzeszközök több, mint 41%-kal nőttek. A felhalmozási bevételeknél 28%-os növekedés figyelhető meg 2006-ban a 2005. évi teljesítéshez képest. Az egyéb támogatások, kiegészítések közel 20%-kal csökkentek. A pénzpiaci műveletekből származó források 20,8%-kal emelkedtek.

A 2006. évi kiadásokra a helyi kisebbségi önkormányzatok összesen 10,7 milliárd forintot fordítottak, 8,4%-kal kevesebbet mint 2005-ben. A tárgyévi kiadások a 2005. és 2006. években a következők szerint alakultak:

A helyi kisebbségi önkormányzatok 2005. évi és 2006. évi kiadásainak alakulása

 

 

 

 

 Megnevezés

  2005. évi teljesítés

  2006. évi teljesítés

 2006. évi teljesítés a 2005. évihez viszonyítva

 

 millió forint

 %

 Folyó (működési) kiadások összesen

 7 801,5

 6 937,6

 88,9

 Személyi juttatások

 3 526,2

 2 965,0

 84,1

 Munkaadókat terhelő járulékok

 1 087,5

 876,3

 80,6

 Dologi kiadások és egyéb folyó kiadások

 3 187,8

 3 096,3

 97,1

 Felhalmozási és tőke jellegű kiadások összesen

 2 218,3

 2 265,9

 102,1

 Beruházási kiadások

 1 479,3

 1 621,5

 109,6

 Felhalmozási célú pénzeszközátadás

 62,7

 106,9

 170,5

 Felújítás

 676,3

 537,5

 79,5

 Működési célú pénzeszközátadások

 868,4

 948,2

 109,2

 Ellátottak pénzbeli juttatásai

 544,5

 314,0

 57,7

 Hitelek, kölcsönök visszafizetése, értékpapírok vásárlása

 282,7

 264,9

 93,7

 Tárgyévi kiadások összesen

 11 715,4

 10 730,6

 91,6

A kiadásokon belül döntő súllyal - közel 2/3 részaránnyal - bíró folyó (működési) ráfordítások területén 11,1%-os csökkenés történt. Ezen belül is a személyi juttatásokra mintegy 15,9%-kal kisebb összeg került kifizetésre, mint 2005-ben.

A kisebbségi önkormányzatoknál a dologi kiadások is csökkentek 2,9%-kal a 2005. évi szinthez képest.

A felhalmozási és tőke jellegű kiadások 2,1%-kal bővültek. A működési célú pénzeszközátadások 9,2%-kal növekedtek, az ellátottak pénzbeli juttatásai pedig csaknem felére csökkentek a 2005. évihez képest. A hitelek, kölcsönök visszafizetésére, értékpapírok vásárlására fordított összeg 6,3%-kal csökkent.

3. A vagyon alakulása

3.1. A helyi önkormányzatok eszközértéke 2006. évben 438,7 milliárd forinttal (4,4%-kal) növekedett, és ezzel az év végén az eszközök állománya 10 299,6 milliárd forint.

Ezen belül a befektetett eszközök aránya 94,6%, a forgóeszközöké 5,4%.

A befektetett eszközökön belül az immateriális javak, a tárgyi eszközök és az üzemeltetésre, koncesszióba átadott, illetve átvett eszközök 2006. december 31-ei nettó értéke együttesen 9 187,7 milliárd forint volt (a befektetett eszközök 94,3%-a). Előbbi vagyon-körben a bruttó értékkel - 10 111,5 milliárd forinttal - szemben elszámolt értékcsökkenés 1 489,5 milliárd forint, amely átlagosan ugyan csak 14,7%-os amortizálódást mutat, azonban az önkormányzati vagyonon belül jelentős a - 2002. és 2003. év végén végrehajtott vagyonértékeléssel a könyvekbe felvett - telkek, földterületek állománya, ahol értékcsökkenés nem érvényesül. A mérlegben „túlsúlyos” ingatlanoknál az értékcsökkenés 11,4%, amelyhez hasonló (12%) az üzemeltetésre, koncesszióba átadott, átvett eszközök értékcsökkenése. Utóbbi az elmúlt években felgyorsult közművesítéssel létrehozott új létesítmények, még kisebb mértékű avulásával függ össze.

Ha eszköz-fajtánként tovább vizsgáljuk az amortizáció mértékét, kedvezőtlenebb a kép: az immateriális javaknál 62,1%-os, a gépeknél, berendezéseknél, felszereléseknél 67,7%-os, a járműveknél 64,6%-os az elhasználódás mértéke. Ezen belül csak a járműveknél javult némileg az amortizációs mutató az előző évihez képest. A gépek, berendezések mutatója annak ellenére romlott az előző évihez (66,9%-hoz) képest, hogy az állomány-növekedés több egymást követő évi lassulási tendenciája megfordult. A 2005. évi 2,6%-os növekedéssel szemben 2006-ban 8,1%-kal nőtt az állomány.

A tárgyi eszközök tárgyévi növekedése bruttó értékben 345,7 milliárd forint gyarapodást mutat.

Ezen belül a térítésmentes átadás-átvételek mintegy 40,2 milliárd forinttal növelték az önkormányzati alrendszer vagyonát.

A 2006. évi pénzforgalmi adatok szerint, beszerzésre, létesítésre, felújításra 559,1 milliárd forintot költöttek az önkormányzatok, 94,7 milliárd forinttal többet mint 2005-ben. Ezen túl előző évi beruházásokból 101,8 milliárd forint értékű eszközt aktIváltak.

A felhalmozási célú módosított előirányzatokhoz képest 69,8% volt a pénzügyi teljesítés.

A vagyonértékesítéssel összefüggő csökkenés csak 45,9 milliárd forint, a megsemmisülés, selejtezés miatti csökkenés pedig 13,5 milliárd forint volt. (A fenti értékesítéssel kivezetett összeggel szemben 70,6 milliárd forint bevételt számoltak el az önkormányzatok.)

A befejezetlen beruházások állománya az előző évihez (310,6 milliárd forinthoz) képest 397,1 milliárd forintra emelkedett. A beruházási előlegek állománya közel 3 és félszerese az előző évinek.

Az eredeti előirányzathoz viszonyítva a felújítások 101,5%-ra, a beruházások 85,9%-ra teljesültek, ami jó arány, bár a módosított előirányzatokhoz képest - előbbi sorrendben - 75,9% és 69,8% a tényleges teljesítés. Meg kell jegyezni, hogy a 2003. évi átlagos 32%-os teljesítés után megugrott beruházási tevékenység eredményeként a már 2004-ben és 2005-ben kimutatott 66% feletti teljesítési arányt is sikerült 2006-ban felülmúlni.

A tartósan befektetett pénzügyi eszközök kis mértékben 1,8 milliárd forinttal emelkedtek. (Előző évben itt 19 milliárdos csökkenést mutattak ki az önkormányzatok.) Az 557,6 milliárd forint tartós pénzügyi befektetésből 495,7 milliárd forintot tesznek ki a tartós részesedések, értékpapírok, bankbetétek együttesen. A mérlegben kimutatott állomány értékelésénél figyelembe kell venni, hogy az értékpapírok állományi értéke nem a december 31-ei árfolyamot mutatja, így feltehető, hogy az értékpapír hozamokkal (beváltásuk esetén) ebből magasabb bevételük is származhat az önkormányzatoknak.) Továbbá azt is, hogy a tartós részesedéseknél - jellemzően - a kockázatbecslések alapján, illetve a számviteli szabályok szerint kötelezően értékvesztést számoltak el, illetve értékhelyesbítéssel éltek. Az egyéb követelések állománya döntően az önkormányzatok által hosszúlejáratra (lakásvásárlás támogatása, helyi támogatás, munkáltatói támogatás lakásépítés címén) nyújtott kölcsönökből adódik.

A befektetett eszközöket a saját tőke 94,2%-ban, a tartalékokkal együtt pedig 96,2%-ban fedezi. Ezek a 2005. évi indexeknél (96,4%, illetve 98,6%) némileg kedvezőtlenebbek.

Az év végi forgóeszköz állomány 9,2 milliárd forinttal, 1,6%-kal alacsonyabb az előző évi december 31-én kimutatott állománynál.

A követelések a forgóeszközök mintegy 30%-át teszik ki. Ezek között 68,6%-os súlyban az adósok, 14,7% a vevők tartozásai jelennek meg. Az adókból kimutatott hátralékok 394,2 millió forinttal csökkentek. A számviteli előírások szerint értékvesztésként (a 90 nap előtti, a 91-180 nap közötti, a 181-360 nap közötti és azon túli tartozások megbontásával, növekvő értékvesztés) - az egyszerűsített értékelési eljárás alá vont követeléseknél - a 40,6 milliárd adósállomány 36,1%-át, 14,7 milliárd forintot számoltak el.

A rövidlejáratú követelések között szerepelnek a tartósan adott (helyi támogatás, lakásértékesítés stb.) kölcsönökből, egyéb követelésekből 2006. évben lejáró tartozások is. Ezek állománya közel 20%-kal csökkent és 7,5 milliárd forintot tesz ki.

A rövid lejáratú értékpapírok állománya 63,8 milliárd forintról 50,2 milliárd forintra csökkent. Ebben szerepet játszhat a fokozott beruházási tevékenység, azonban a tárgyévben az önkormányzatok csak forgatási célú befektetéseikhez nyúltak, tartós befektetéseik némileg még növekedtek is. (Az előző évben mind a tartós, mind a rövid-távú befektetések állománya csökkent előbbi 19, utóbbi 12 milliárd forinttal.)

A pénzeszközök között a költségvetési bankszámlákon, valamint a pénztárakban lévő -idegen pénzeszközök nélküli - 234,3 milliárd forint összeg az előző évit 6,8 milliárd forinttal haladja meg. (Ebből nem ismert a költségvetési elszámolási számlán lévő mobil tartalék, illetve a további önkormányzati számlákon különböző célokra elkülönített összeg.) A rövidlejáratú értékpapírok és pénzeszközök állománya csak 72,4%-ban fedezi a mérlegben kimutatott rövidlejáratú kötelezettségeket. Az iparűzési adó-feltöltési kötelezettséggel összefüggőn kimutatott túlfizetéseket figyelmen kívül hagyva (mivel a májusi bevallások alapján annullálódhat ez a kötelezettség) az index kevésbé kedvezőtlen; 85,8%.

Összességében a forgóeszközök aránya az előző évihez képest 5,7%-ról 5,4%-ra csökkent, melyben a rövidlejáratú értékpapírok állományának csökkenése a tendenciát meghatározó tétel.

Az önkormányzati vagyonmérleg eszközoldalának alakulása

 

 

 

 

 

 Megnevezés

 2005. XII. 31. (millió forint)

 2006. XII. 31. (millió forint)

 Változás 2006/2005 %-ban

 Megoszlás 2006. %-ban

 Vagyoni értékű jogok

 4 422,1

 8 154,5

 184,4

 0,1

 Szellemi termékek

 16 324,0

 16 365,8

 100,3

 0,2

 Egyéb immateriális javak

 166,0

 124,0

 74,7

 0,0

 Immateriális javakra adott előleg

 96,2

 188,8

 196,3

 0,0

 Immateriális egyéb javak értékhelyesbítése

 0,1

 0,1

 100,0

 0,0

 I. IMMATERIÁLIS JAVAK

 21 008,4

 24 833,2

 118,2

 0,2

 Ingatlanok

 6 623 743,2

 6 854 484,6

 103,5

 66,6

 Gépek, berendezések, felszerelések

 138 920,9

 146 522,0

 105,5

 1,4

 Járművek

 22 086,0

 25 574,4

 115,8

 0,2

 Tenyészállatok

 82,6

 80,7

 97,7

 0,0

 Beruházások

 310 559,3

 397 074,5

 127,9

 3,9

 Beruházásokra adott előlegek

 3 282,1

 11 171,4

 340,4

 0,1

 Tárgyi eszközök értékhelyesbítése

 139 590,4

 141 019,3

 101,0

 1,4

 II. TÁRGYI ESZKÖZÖK ÖSSZESEN

 7 238 264,5

 7 575 926,9

 104,7

 73,6

 Részesedések

 477 039,7

 479 869,6

 100,6

 4,7

 Értékpapírok

 16 213,8

 15 581,7

 96,1

 0,2

 Adott kölcsönök

 34 892,0

 36 243,2

 103,9

 0,4

 Hosszú lejáratú bankbetétek

 766,0

 240,8

 31,4

 0,0

 Egyéb hosszúlejáratú követelések

 25 935,1

 24 056,1

 92,8

 0,2

 Befektetett pénzügyi eszközök értékhelyesbítése

 919,8

 1 580,4

 171,8

 0,0

 III. BEFEKTETETT PÉNZÜGYI ESZKÖZÖK

 555 766,4

 557 571,8

 100,3

 5,4

 Üzemeltetésre, kezelésre koncesszióba adott, vagyonkezelésbe vett eszközök

 1 465 793,1

 1 570 701,7

 107,2

 15,3

 Üzemeltetésre, kezelésre átadott eszközök értékhelyesbítése

 16 531,7

 16 224,9

 98,1

 0,1

 IV. ÜZEMELTETÉSRE, KEZELÉSRE KONCESSZIÓBA ADOTT, VAGYONKEZELÉSBE VETT ESZKÖZÖK

 1 482 324,8

 1 586 926,6

 107,1

 15,4

 A. Befektetett eszközök összesen

 9 297 364,10

 9 745 257,5

 104,8

 94,6

 Készletek összesen

 12 429,9

 12 298,4

 98,9

 0,1

 Követelések összesen

 169 522,0

 167 827,9

 99,0

 1,6

 Értékpapírok összesen

 69 623,8

 57 135,5

 82,1

 0,6

 Pénzeszközök összesen

 237 225,1

 245 527,2

 103,5

 2,4

 Egyéb aktív pénzügyi elszámolás összesen

 74 760,0

 71 572,2

 95,7

 0,7

 B. Forgóeszközök összesen

 563 560,8

 554 361,2

 98,4

 5,4

 Eszközök összesen

 9 860 924,9

 10 299 618,7

 104,4

 100,0

3.2. Az önkormányzatok 2006. évi vagyoni forrásai között a saját tőke 9 178,2 milliárd forintra, a kötelezettségek 804,3 milliárd forintra emelkedtek. Ki kell emelni a kötelezettségek állományának együttesen 222,7 milliárd forintos növekedését: ezen belül a hosszúlejáratúak 125,4 milliárd forinttal (43,8%-kal), míg a rövidlejáratúak 97,3 milliárd forinttal (32,9%-kal) magasabbak az előző év véginél. A decemberi iparűzési adófeltöltésekkel összefüggő kötelezettségek figyelmen kívül hagyásával is csak 129,0%-ra csökkent a kötelezettségek növekedésének indexe. A hosszúlejáratú fejlesztési hitelfelvételek mellett egyre több önkormányzat kötvény-kibocsátással vállalt kötelezettséget. 2005-ről 2006-ra 3,7 milliárd forintról 22,1 milliárd forintra nőtt, így meghatszorozódott az ebből származó forrás. Aggasztó, hogy a működési célra felvett hosszú lejáratú hitelek állománya is - bár a rendszer egészében nem jelentős (országosan ugyan csak 7,2 milliárd forintot tesz ki) - megháromszorozódott. Ez azonban tartós likviditási helyzetromlást jelez a korábbinál nagyobb méretekben. Szintén likviditási „helyzetjelző” a szállítók állományának alakulása. A tárgyévet terhelő szállítói tartozások 9,4 milliárd forinttal emelkedtek, a 2007-re áthúzódó pénzügyi teljesítésű számlák pedig 15,3 milliárd forint növekedést mutatnak.

A saját tőke 211,2 milliárd forint növekedése mellett is az előző évi 96,4%-hoz viszonyítva alacsonyabb, 94,2%-ban nyújt fedezetet a befektetett eszközökre.

A 196,0 milliárd forint tartalék az előző évhez képest alig mozdult el (- 1,0 milliárd forinttal).

A költségvetési tartalékon belül az előző évi 172,6 milliárd forinttal szemben 163,0 milliárd forintra csökkent a tárgyévi (helyesbített) maradvány. Az átutalatlan költségvetési támogatások (8,2 milliárd forint), illetve a többlettámogatások miatti (-9,9 milliárd forint) és egyéb a pénzmaradványt terhelő befizetések (-723,9 millió forint) egyenlege 2,4 milliárd forint csökkenti a költségvetési pénzmaradványt.

Ebből szabad pénzmaradványként 46,8 milliárd forintot mutattak ki az önkormányzatok. A vállalkozási tevékenységgel összefüggő elszámolások alapján 297,4 millió forint helyezhető tartalékba.

A mérlegben kimutatott pénzeszközök, értékpapírok (mobilizálható forgóeszközök) állománya - a korábban leírtak szerint - nem biztosít fedezetet a rövidlejáratú kötelezettségek teljesítéséhez.

Az egyéb passzív pénzügyi elszámolások állománya 5,9 milliárd forinttal nőtt, de aránya a források között megegyezik az előző évivel (1,2%). A passzív elszámolások között a legjelentősebb tétel a központi költségvetés által 2006.-ban átutalt 2007. évi finanszírozási előleg.

Az önkormányzati vagyonmérleg forrásoldalának alakulása

 

 

 

 

 

 Megnevezés

 2005. XII. 31. (millió forint)

 2006. XII. 31. (millió forint)

 Változás 2006/2005. %-ban

 Megoszlás 2006. %-ban

 Induló tőke 

 601 295,6

 600 652,0

 99,9

 5,8

 Tőkeváltozások 

 8 208 682,9

 8 418 739,1

 102,6

 81,7

 Értékelési tartalék

 157 042,0

 158 824,8

 101,1

 1,5

 D. Saját tőke összesen

 8 967 020,5

 9 178 215,9

 102,4

 89,1

 I. Költségvetési tartalékok összesen

 194 908,5

 194 387,9

 99,7

 1,9

 II. Vállalkozási tartalék összesen

 2 132,3

 1 602,1

 75,1

 0,0

 E. Tartalékok összesen

 197 040,8

 195 990,0

 99,5

 1,9

 I. Hosszú lejáratú kötelezettségek

 285 947,9

 411 333,3

 143,8

 4,0

 II. Rövid lejáratú kötelezettségek

 295 627,9

 392 934,8

 132,9

 3,8

 III. Egyéb passzív pü-i elszámolások

 115 287,8

 121 144,7

 105,1

 1,2

 F. Kötelezettségek összesen

 696 863,6

 925 412,8

 132,8

 9,0

 FORRÁSOK ÖSSZESEN

 9 860 924,9

 10 299 618,7

 104,4

 100,0

4. A bevételek és kiadások funkcionális alakulása

A helyi önkormányzatok közfeladatainak ellátását az államháztartás funkcionális rendszerében a következő táblázat mutatja be:

Az önkormányzatok funkcionális főcsoportjainak mérlege

 

 

 

 

 Bevétel

 Kiadás

 Megnevezés

 2006. évi teljesítés

 Megoszlás

 2006. évi teljesítés

 Megoszlás

 

 (millió forint)

 (%)

 (millió forint)

 (%)

 A) Állami működési funkciók

 220 408,3

 7,2

 561 851,1

 17,5

 B) Jóléti funkciók

 722 003,9

 23,6

 2 182 384,3

 68,0

 

 Oktatás

 77 266,6

 2,5

 910 522,2

 28,4

 

 Egészségügy

 415 062,1

 13,6

 463 573,8

 14,4

 

 Társadalombiztosítási, szociális és jóléti szolgáltatás

 68 473,3

 2,2

 360 653,4

 11,2

 

 Lakásügyek, települési és kommunális szolgáltatás

 123 019,4

 4,0

 289 409,9

 9,0

 

 Szabadidős, kulturális és vallási tevékenység és szolgáltatás

 38 182,5

 1,3

 158 225,0

 4,9

 C) Gazdasági funkciók 

 108 218,4

 3,5

 422 097,1

 13,1

 D) Funkciókba nem sorolható tételek

 2 002 785,6

 65,6

 43 593,9

 1,4

 Összesen:

 3 053 416,2

 100,0

 3 209 926,4

 100,0

A helyi önkormányzatok feladatellátásának áttekintése alapján megállapítható, hogy a feladatok döntő többségét, 68,0%-át a jóléti funkciók teszik ki. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások, stb. 17,5%-ot tesznek ki. A gazdasági és egyéb funkciók az ellátott feladatok tekintetében 13,1% részarányt képviselnek.

A továbbiakban egyes jóléti funkciók kerülnek részletesen áttekintésre.

4.1. A kiadásokon belül a helyi önkormányzatok 910,5 milliárd forintot fordítottak közoktatási feladataikra, ebből működtetésre (beleértve az ellátottak juttatásait is) 857,2 milliárd forintot. Ezen belül a bérkiadások 512,5 milliárd forintot tettek ki, a folyó (működési) kiadások 59,8%-át (munkaadói járulékok nélkül). (Itt azt is meg kell jegyezni, hogy az önkormányzati összes bérkiadáson belül a közoktatás részesedése 46,0%.) A felhalmozási kiadások között (beleértve a felújításokat is) 53,3 milliárd forintot mutattak ki, arányuk 5,9% .

Az önkormányzatok közoktatási célokra 4,0%-kal, 35,2 milliárd forinttal magasabb összeget fordítottak az előző évhez képest. Az önkormányzati kiadásokon belül a közoktatás kiadásai 28,4%-ot képviselnek az előző évi 29,1%-os részesedéssel szemben, a folyó kiadásokon és támogatásokon belül pedig 34,1%-ot. A működési kiadásokon belül a személyi juttatások és munkaadói járulékok aránya szinte azonos a 2005. évivel, 78,7%. A dologi kiadások aránya viszont kis mértékben 18,6%-ról 19,1%-ra nőtt.

A közoktatási célú központi költségvetési normatív jogcímeken juttatott hozzájárulások, támogatások mintegy 483,9 milliárd forintot kitevő főösszege a működési kiadások - átlagosan - 56,5%-ára nyújtott fedezetet. Ha az intézményi folyó bevételekkel csökkentett „nettó” folyó működési kiadáshoz viszonyítjuk a költségvetési normatív támogatások főösszegét, megállapítható, hogy a közoktatás nettó működési kiadásainak 60,7%-át a központi költségvetés, 39,3%-át a helyi önkormányzatok saját forrásai biztosították.

Az intézmények 48,2 milliárd forint saját működési bevételt értek el, ebből a térítési és szolgáltatási díjakból befolyt összeg 41,7 milliárd forint volt. Ezen belül az alapfokú oktatáshoz kapcsolódó bevételek 3,0 milliárd forintot, a középfokú oktatással összefüggőek 3,5 milliárd forintot, míg az egyéb oktatásba sorolt térítések, egyéb befizetések 35,2 milliárd forintot tettek ki. Előbbiekkel a szolgáltatási díjakból származó bevételek 0,4 milliárd forinttal növekedtek a közoktatás rendszerében. Ezt kiegészítette a 12,0 milliárd forint működési célra átvett, illetve 7,1 milliárd forint átadott pénzeszközök 4,9 milliárd forint egyenlege. Az ágazat összes (bruttó) bevétele 77,2 milliárd forint, az előbbieket kiegészítő 17,0 milliárd forint felhalmozási jellegű bevétellel.

A közoktatásban az alkalmazottak állományi létszáma 230 666 fő volt, az engedélyezett álláshely számhoz (236 412 főhöz) képest 5 746 fővel alacsonyabb. Az állományi létszámból a szakmai tevékenységet végzők létszáma 167 466 fő, az intézmény-üzemeltetési létszám 63 200 fő volt. Az előző évhez képest a szakmai tevékenységet ellátók száma 3 102 fővel csökkent, míg a nem szakmai állományi létszám 1 288 fővel. Az önkormányzatok, illetve intézményeik - egyelőre óvatosan - de már éltek a 2006 szeptemberétől munkáltatói hatáskörben megvalósítható pedagógus heti 2 óra óraszámemeléssel.

A helyi önkormányzatok által a 2006. évi költségvetési törvény alapján felhasználható normatív hozzájárulások és támogatások eredeti előirányzata 488,9 milliárd forint volt. Ebből a normatív hozzájárulások összege 474,1 milliárd forint volt, a tényleges teljesítés pedig 470,0 milliárd forint lett. Előbbi adatok tükrözik, hogy tovább csökkent a gyermekek, tanulók létszáma. Az óvodai ellátásban 800 fővel nőtt ugyan a létszám az országos mutatószám-felmérés során jelzetthez képest, de az általános iskola 1-8. évfolyamain 8000 fővel, a középiskolákban 1100 fővel, a szakképzésben mintegy 800 fővel kevesebb tanuló után jár az elszámolás alapján normatív hozzájárulás a fenntartóknak. Ezzel szemben ismét nőtt a különleges gondozást igénylők száma 2 100 fővel. Előbbiekkel összességében 7000 fővel csökkent a közoktatási normatívákra jogosultság szempontjából a gyermekek, tanulók tényleges létszáma.

A kiegészítő hozzájárulásoknál az önkormányzati elszámolások alapján 2,4 milliárd forint éves szinten a visszafizetési kötelezettség. Az érintett jogcímek közül a szervezett intézményi étkeztetés keretében 35,2 ezer fővel kevesebben vették igénybe ténylegesen a kedvezményes, illetve normatív kedvezményes étkeztetést, a tanulók ingyenes tankönyvellátása esetében pedig 42,4 ezer fővel csökkent az igénybevevők száma. Előbbi jogcímeken a tervezésnél - egyenlegében - 2,3 milliárd forint összegű volt a „túligénylés”.

A normatív kötött felhasználású támogatásoknál az évvégi elszámolások szerint 6,5 milliárd forintból 5,6 milliárd forintot költöttek el az önkormányzatok, további 0,8 milliárd forint kötelezettségvállalással terhelt maradvány húzódik át a 2007. évre, visszafizetési kötelezettségként pedig 127,9 millió forintot mutattak ki.

4.2. A szociális és jóléti szolgáltatások funkcionális főcsoport tartalmazza a szociális támogatások kifizetéséhez (pl. munkanélküli, jövedelempótló ellátásokhoz, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A szociális és gyermekjóléti, gyermekvédelmi szolgáltatások 2006. évi értékelését a pénzbeli és természetbeni ellátások, valamint az intézményi szolgáltatások adatainak ismertetésével mutatjuk be.

Az önkormányzati segélyezési feladatok körében 2006-ban több lényeges változás történt. A családtámogatási rendszer átalakításával a rendszeres gyermekvédelmi támogatás megszűnt, illetve forrásai beépültek a családi pótlék rendszerébe. Ezzel indokolttá vált, hogy a segélyezés szempontjából figyelembevételre kerüljön az eltartott gyermekek száma. Ezért családtípushoz, családnagyság szerinti különböző fogyasztási szerkezethez igazodó segélyezési rendszer került bevezetésre. Ez azt jelenti, hogy a rendszeres szociális segélyre való jogosultság nem az egy főre, hanem az ún. fogyasztási egységre vetített jövedelem alapján történik. A fogyasztási egység a családtagoknak - a fogyasztási szerkezet figyelembevételével számított arányszámát fejezi ki (az arányszámok: első nagykorú családtag 1,0, gyermekét egyedül nevelő szülő 1,2, házas vagy élettárs 0,9, első és második gyermek 0,8, minden további gyermek 0,7, fogyatékos gyermek 1,0). Annak érdekében, hogy a fogyasztási egységre történő átállás ne érintse hátrányosan a többgyermekes családokat, a jogosultsági jövedelemhatár a mindenkori öregségi nyugdíjminimum 90%-ában került meghatározásra, a korábbi 80% helyett. Ez az új típusú rendszeres szociális segély 2006. július 1-jétől került folyósításra.

Ezen túlmenően változás az is, hogy az ápolási díjnál és az időskorúak járadékánál emelt színtű ellátás bevezetésére került sor a fokozott ápolást igénylő esetekben, illetve a 75 éven felüli egyedülálló rászorult személyek körében.

E változásokat is figyelembe véve a települési önkormányzatok szociális segélyezési feladataihoz 2006-ban összesen 129,7 milliárd forint költségvetési forrás állt rendelkezésre.

Az időskorúak járadékában részesülők köre évek óta stabil: 2006-ban is - mint 2005-ben - 6,3 ezer fő részesült ebben a támogatásban. A normatív ápolási díjban részesülők száma 17, 5 ezer, 2,4 ezerrel kevesebb, mint 2005-ben. Az előző évhez képest jelentősen nőtt viszont a normatív lakásfenntartási támogatásban részesülők köre: 138,6 ezerről 205,4 ezerre.

A munkanélküli járadékot kimerítők számára - a rendszeres szociális segély folyósításának feltételeként - a települési önkormányzat közcélú foglalkoztatást biztosít. 2000 óta mind a foglalkoztatást végző önkormányzatok, mind a foglalkoztatottak száma fokozatosan bővült. Az önkormányzatok csaknem háromnegyede él a támogatott foglalkoztatás lehetőségével. 2006-ban havi átlagban 14,1 ezer fő vett részt a települési önkormányzatok által szervezett közcélú munkákban.

Az önkormányzatok számára a központi költségvetés e célra kötött felhasználású normatív támogatásként - az előző évihez hasonlóan - 15,1 milliárd forintot biztosított 2006-ban, de bizonyos mértékben változtak a felhasználásra vonatkozó szabályok. Ebből az összegből csaknem 2,0 milliárd forint a Kormány által meghirdetett közmunkaprogramok céljait szolgálta pályázati lehetőséggel, az önkormányzatok által közvetlenül megszervezett közcélú munka céljaira pedig 12,6 milliárd forint állt rendelkezésre. Ez utóbbi előirányzat felhasználásának módja az előző évekhez képest nem változott: az egyes önkormányzatokat megillető előirányzat összege az I. félévi tényleges felhasználás figyelembe vételével került megállapításra. Azon önkormányzatok esetében, ahol az I. félévi felhasználás nem érte el az előirányzat időarányos részét, az új előirányzat az időarányosan fel nem használt támogatás kétszeresének az eredeti előirányzatból történő levonásával került megállapításra. Ezzel az összeggel a Helyi önkormányzatok támogatásai fejezetben tartalék képződött, amelyből bármely önkormányzat többlettámogatást igényelhetett, ha előirányzata nem nyújtott fedezetet az általa szervezni kívánt foglalkoztatáshoz. Ez a már évek óta működő rendszer rugalmas, az igényekhez jobban igazodó elosztást biztosít.

Az önkormányzati fenntartású szociális és gyermekvédelmi, gyermekjóléti intézményrendszer keretei között 2006-ban több mint 291 ezer fő részesült ellátásban, csaknem 40 ezer fővel többen, mint az előző évben. Az alapellátásban 191,3 ezer fő, szakellátásban csaknem 100 ezer fő részesült.

Kedvező tendencia, hogy jelentősen, több mint kétszeresére nőtt az alapellátásban részesülők száma. Étkeztetésben 82,5 ezer fő, házi segítségnyújtásban több mint 31 ezer fő, jelzőrendszeres házi segítségnyújtásban csaknem 20 ezer fő részesült. Nappali ellátás keretében több mint 58,1 ezer rászorultról történt gondoskodás, köztük 18,2 ezer volt a bölcsődés gyermek.

A helyi önkormányzatok szociális és gyermekvédelmi ellátást nyújtó intézményeinek 2006. évi működési célú kiadása 227,0 milliárd forint volt, 5,5%-kal több az előző évinél. A kiadásoknak több mint 51%-át jelentő személyi kiadások összege 116,7 milliárd forint volt, 6,0%-kal több, mint 2005-ben. A személyi kiadások csaknem 80%-át a rendszeres személyi juttatások jelentik, hiszen az önkormányzatok elsődleges feladata, hogy a közalkalmazotti törvényben meghatározott garanciális kötelezettségeket teljesítsék. A rendszeres személyi juttatásokra kifizetett összeg 2006-ban 93,0 milliárd forint volt, 6,3%-kal több az előző évinél.

Az önkormányzatok szociális és gyermekvédelmi intézményeik dologi kiadásaira 69,3 milliárd forintot fordítottak, 6,8%-kal többet, mint 2005-ben. Mivel a költségvetés a dologi automatizmusra évek óta nem nyújt támogatást, az önkormányzatok saját forrásaikból biztosítanak fedezetet a dologi kiadások szintjének értéktartására.

A tárgyévi folyó bevételek 64,2 milliárd forintra teljesültek, 10,7%-kal magasabban az előző évinél. A tárgyévi folyó bevételek több mint 80%-át kitevő intézményi térítési és szolgáltatási díjak 8,8%-kal 48,7 milliárd forintra nőttek. A folyó kiadások összege 2006-ban 235,6 milliárd forint, 5,5%-kal több az előző évinél.

A szociális és gyermekvédelmi intézmények költségvetési támogatása 2006-ban 99,9 milliárd forint volt, az előző évinél 2,2%-kal kevesebb. A fenti számokból jól látható, hogy az intézmények fenntartása a költségvetési támogatás és az intézményi bevételeken túl jelentős, az előző évivel csaknem megegyező mértékű - 62,9 milliárd forint - saját forrást is igényelt az önkormányzatoktól.

4.3. Az egészségügyi tevékenység bevételei az előző évivel közel azonos szinten maradtak, 0,7%-os emelkedéssel 415,1 milliárd forintra teljesültek. Mindezt 10,0%-os térítési és szolgáltatási díjbevétel emelkedés - 21,0 milliárd forintra - és 35,0%-os egyéb nem adójellegű bevételek (elsősorban áfa elszámolások) csökkenése - 1,7 milliárd forintra - mellett érte el az ágazat. A nem adójellegű folyó bevételek 4,2%-os növekedése tette lehetővé azt, hogy a folyó bevételek és juttatások összesen értéke 408,8 milliárd forintra teljesüljön csakúgy mint 2005-ben.

A tőkeműveletek bevételei és a tőkejuttatások összesen értéke 54,0%-os emelkedést mutat az előző évihez képest és 6,3 milliárd forintra teljesült. Ez a bevételi jogcím tartalmazza az Európai Uniótól felhalmozási célra kapott juttatások összegét is, amely 0,9 milliárdos értékével háromszorosa a 2005. évi ugyanezen címen kapott támogatásnak.

Az ágazat összkiadásainak csaknem háromnegyedét kitevő kórházi tevékenységek és szolgáltatások bevételei 308,0 milliárd forintra, 1,3%-kal emelkedtek. Csökkentek ugyanakkor 2005. évhez képest a háziorvosi és házi gyermekorvosi ellátások bevételei 7,1%-kal 6,6 milliárd forintra, valamint a közegészségügyi tevékenységek és szolgáltatások bevételei 40,0%-kal 0,3 milliárd forintra.

Az egészségügyi kiadások összege 2006. évben 2,5%-kal nőtt, ezzel 463,6 milliárd forintra teljesült. A kiadási jogcímeken belül a személyi juttatások összegének emelkedése csekély mértékű, 243,5 milliárd forintra teljesült. Dologi kiadásaikat visszafogták az intézmények, 5,2%-kal költöttek kevesebbet - 174,9 milliárd forintot - e célra mint tavaly. A tőkejellegű kiadások (tárgyi eszközök, valamint föld és immateriális javak felhalmozási kiadásai, tárgyi eszköz felújítása) jelentősen megnőttek az előző évi 31,0 milliárd forintról 40,4 milliárd forintra, 30,3%-kal.

Az egészségügyi alapellátási feladatokat döntő százalékban vállalkozó háziorvosokkal (felnőtt és gyermekorvosok) látják el az önkormányzatok. Általános tapasztalat, hogy a működtetés költségeit az OEP-től kapott támogatás nem fedezi, azt az önkormányzatoknak jelentős mértékben ki kell egészíteni. A rendelők és egyéb helyiségek fenntartása, felújítása általában teljes mértékben az önkormányzatokra hárul. Kórházak esetében az épület-rekonstrukciók, műszaki fejlesztések, műszer beszerzések szinte elképzelhetetlenek a fenntartó önkormányzat támogatása nélkül.

Megállapítható, hogy tavaly az egészségügyben az intézmények komoly erőfeszítésekkel, szigorú gazdálkodással igyekeznek likviditásukat megőrizni, egyensúly-közeli helyzetben tartani.

Az egészségügy - mint az Egészségbiztosítási Alap által finanszírozott alrendszer - az OEP beszámolójában külön kerül részletezésre.

4.4. 2006-ban a bevételi források megfontolt gazdálkodásra és erőteljes takarékosságra késztették az önkormányzatokat a kultúra, közművelődés területén is. A korábbi évekhez hasonlóan 2006-ban is jellemző, hogy az ágazathoz tartozó - nem kötelezően ellátandó - feladatokat költségvetésen kívüli szervezetek bevonásával látják el, főként alapítvánnyal, közalapítvánnyal, közhasznú társasággal, de esetenként vállalkozásokkal kötött megállapodások keretében. Az önkormányzatok erejükhöz mérten igyekeztek támogatni minden olyan civil szerveződést, amelyek a kulturális örökségeket, nemzeti hagyományokat ápolják, a sportéletben tevékenykednek, vagy hobbi-tevékenység gyakorlására szerveződtek.

A források kiegészítésére az önkormányzatok és intézményeik egyre nagyobb számban éltek a különböző pályázati lehetőségekkel és Európai Uniós források bevonásával. Ezt támasztja alá egyebek mellett az uniós támogatások igénybevételének megháromszorozódása.

A kulturális tevékenységek és szolgáltatások bevételei 2006. évben 25,0 milliárd forintra teljesültek, ami az előző évi 21,3 milliárd forinttól 3,7 milliárd forinttal, 17,3%-kal több.

A teljes bevétel belső szerkezeti megoszlását vizsgálva, - az előző évhez hasonlóan - annak legnagyobb részét, 69,0%-át 17,4 milliárd forint összegben a nem adójellegű folyó bevételek - térítési és szolgáltatási díjak, intézmények egyéb bevételei, ÁFA elszámolások - adták. További jelentős bevételi forrás 18,4%-kal, 4,6 milliárd forinttal a működési célra kapott juttatások összege. Ez tartalmazza az EU-tól, az államháztartáson kívülről belföldről (vállalkozásoktól) és az államháztartáson belülről, így a központi költségvetésből származó támogatások összegeit is. E körben emelkedett az EU-tól kapott támogatás összege 66,0%-kal, 99,1 millió forintra, ezzel azonos módon - bár csekélyebb mértékben - emelkedett 14,3%-kal az államháztartáson belülről (a központi költségvetésből és az elkülönített állami pénzalapokból) kapott juttatások mértéke is.

Összességében a folyó működési bevételek 2005 évhez képest 12,2%-kal, 2,4 milliárd forinttal emelkedtek, így 22,1 milliárd forintra teljesültek.

2005 évhez képest megnőtt a felhalmozási célra kapott juttatásokat is tartalmazó tőkeműveletek bevételei és tőkejuttatások összege. A korábbi 1,6 milliárd forinttal szemben elérte a 2,9 milliárd forintot. Ebben több tényező játszott szerepet. Egyrészt 90,0%-kal nőtt a központi költségvetési szervektől és elkülönített állami pénzalapoktól felhalmozásra juttatott források mértéke, így az, az előző évi 1,0 milliárd forint helyett elérte az 1,9 milliárd forintot. Másrészt, ugyan csökkent - 3,3%-kal - a tőkeműveletekből származó bevételek mértéke (a tárgyi eszköz értékesítések visszaesése miatt), a 2005. évi 268,8 millió forintról 260,0 millió forintra, de az Európai Uniós támogatások igénybevételének jelentős, 320%-os emelkedése - a korábbi 228,3 millió forintról 758,0 millió forintra - nemcsak kompenzálta az előző negatív hatást, hanem összességében bevétel növekedést is okozott. Mindez jelzi azt, hogy egyre több színvonalas, sikeres pályázat készül uniós források bevonására.

Az ágazat kiadásai 9,5%-os növekedést mutatnak, e célra 105,5 milliárd forintot fordítottak az önkormányzatok. A teljes ágazati kiadás jelentős részét 44,5%-át, 47,0 milliárd forinttal továbbra is a személyi juttatások és járulékai tették ki. E célra 5,8%-kal fordítottak többet az előző évinél. A termékek és szolgáltatások vásárlására fordított 38,1 milliárd forintból dologi kiadásokra 35,5 milliárd forintot költöttek, 7,9%-kal többet mint az előző évben. A teljes kiadás részét képezi a támogatásokra és működési célú pénzeszközátadásokra - elsősorban állami nem pénzügyi vállalkozások folyó támogatására, valamint non-profit szervezetek működési célú támogatására - fordított 4,9 milliárd forint is, amely közel azonos az e célra történt 2005. évi felhasználással. Belső megoszlását tekintve azonban jelentős változás figyelhető meg az előző évhez képest. A non-profit szervezetek támogatása jelentős mértékben, 2,3 milliárd forintról annak duplájára, 4,6 milliárd forintra emelkedett, addig az állami vállalkozások támogatása 2,7 milliárd forintról 0,3 milliárd forintra csökkent. A tőkejellegű kiadások és támogatások összege - ide tartoznak a felhalmozási célú pénzeszközátadások, a tárgyi eszköz beszerzések, föld és immateriális javak felhalmozása - az előző évihez képest 13,5%-os csökkenést mutat, és így 9,8 milliárd forintra teljesült. (Elsősorban a visszafogott tárgyi eszköz beszerzések miatt.) Az összes kiadáson belüli aránya 9,2%-ra csökkent a 2005. évi 11,7%-kal szemben.

Látható, hogy a kiadások döntő hányada működési célt szolgált, fejlesztésre, állagmegóvásra, beruházásra többnyire az ilyen célra kiírt pályázatokon elnyert összegeket tudták az önkormányzatok fordítani.

Összességében megállapítható, hogy az egyre több és sikeres pályázatnak köszönhetően az önkormányzatok eredményesen tudták kiegészíteni bevételi forrásaikat és így 2006-ban is el tudták látni közművelődési, kulturális feladataikat.

4.5. Az igazgatási feladatokat takaró általános közszolgáltatások funkcionális főcsoport bevétele 218,4 milliárd forint, amely 20,1%-kal magasabb az előző évinél.

A nem adó jellegű folyó bevételek 20,0%-os arányban - 43,6 milliárd forinttal - a működési célra kapott juttatások 16,9%-os arányban - 37,0 milliárd forint - járultak hozzá a 2006. évi bevétel alakulásához.

A felhalmozási célra kapott juttatásokat is tartalmazó tőkeműveletek bevételei, és a tőkejuttatások összege a főcsoport teljes bevételének döntő többségét 63,1%-át jelentette 137,7 milliárd forinttal.

A teljes bevétel belső szerkezeti megoszlását elemezve megállapítható, hogy a 2005. évihez képest a folyó bevételek aránya 31,0%-kal nőtt, 61,6 milliárd forintról 80,7 milliárd forintra. A működési célra kapott juttatás 37,0 milliárd forintos összege 85,5%-kal magasabb az előző évi teljesítésnél. E jelentős emelkedés két tényezőre vezethető vissza. Egyrészt több mint duplájára nőtt a központi költségvetésből kapott támogatás mértéke - 9,0 milliárd forintról 20,0 milliárd forintra - másrészt az előző évi költségvetési kiegészítések és visszatérülések összege az előző évi háromszorosára emelkedett - 2,5 milliárd forintról 8,0 milliárd forintra. A nem adójellegű folyó bevételek összességében 4,5%-kal emelkedtek, ezen belül az egyéb - ÁFA elszámoláshoz kapcsolódó bevétel 3,6%-kal, 20,0 milliárd forintra nőtt az előző évi 19,3 milliárd forintról. A térítési és szolgáltatási díjak 5,3%-os emelkedést mutatnak.

A tőkeműveletek bevételei, és a tőkejuttatások 137,7 milliárd forintos összege 14,6%-kal magasabb az előző év teljesítésénél. Ennek oka a felhalmozási célra kapott juttatások - elsősorban államháztartáson belülről, a központi költségvetéstől - 74,3%-os, 48,1 milliárd forintra történő növekedése, valamint az Európai Uniótól felhalmozási célra kapott juttatások 65,3%-os emelkedése 4,9 milliárd forintról 8,1 milliárd forintra.

A kiadások 523,4 milliárd forintra teljesültek, ami 9,2%-os emelkedést jelent 2005. évhez viszonyítva. A kiadásokon belül 49,4%-ot, 258,5 milliárd forintot a személyi juttatások és járulékai jelentettek, 6,3%-kal magasabb összegben, mint 2005. évben. 2006-ban a teljes kiadás 24,7%-át fordították az önkormányzatok dologi kiadásokra, a korábbi évhez képest 22,4%-kal többet, összesen 129,2 milliárd forint összeggel. A tőkejellegű kiadások és támogatások e körben 6,0%-kal emelkedtek, 83,3 milliárd forintról 88,3 milliárd forintra. E kiadási típuson belül tárgyi eszköz beszerzésre, valamint föld és immateriális javak felhalmozására összesen 61,3 milliárd forintot fordítottak, 16,8%-kal többet az előző évinél.

Belső szerkezetét vizsgálva megállapítható, hogy ezen összeg 96,6%-át, 59,2 milliárd forintot nagy értékű tárgyi eszköz beszerzésre fordították az önkormányzatok és csupán 2,1 milliárd forint - a tavalyi teljesítéssel csaknem azonos mértékben - szolgált föld és immateriális javak felhalmozására. A pénzeszközátadások 17,2 milliárd forintról 14,0 milliárd forintra csökkentek, elsősorban a non-profit szektorba történő átadások visszafogása miatt. E kiadási jogcím összege az előző évi harmadára esett vissza, 6,7 milliárd forintról 2,6 milliárd forintra teljesült.

4.6. A helyi önkormányzati hivatásos tűzoltóságok 2006. évi bevételei 1552,7 millió forintra teljesültek, 46,4%-kal magasabban az előző évinél. A teljes bevétel legnagyobb részét, 71,9%-át a folyó bevételek és folyó juttatások 1116,4 millió forintos összege tette ki. Ezen belül a nem adójellegű folyó bevételek 1018,0 millió forintos összegéhez, a térítési díj bevételek 27,4%-os emelkedéssel, 888,0 millió forinttal járultak hozzá. Az egyéb - ÁFA elszámolásból eredő - bevételek 130,0 milliárd forintot tettek ki, 3,1%-kal kevesebbet mint 2005-ben. Háromszorosára nőtt a tőkeműveletek, és tőke juttatások bevételének összege, így 436,3 millió forintra teljesült. Mindez több tényező együttes hatására vezethető vissza. Egyrészt tízszeresére emelkedett a központi költségvetésből felhalmozásra nyújtott támogatás mértéke, a 2005. évi 28,7 millió forintról 300,0 millió forintra változott. Másrészt a korábbinál 63,0%-kal több - 100,9 millió forint - bevételre tettek szert nagy értékű tárgyi eszközök értékesítéséből.

A kiadások mérsékelten 7,1%-ban emelkedtek és 37,4 milliárd forintra teljesültek. A teljes kiadás belső szerkezetét tekintve a személyi juttatások és járulékai mérsékelt emelkedése jellemző 7,2%-kal, - 31,2 milliárd forintos teljesítéssel. A dologi kiadásokra fordított összeg 10,2%-kal lett magasabb (4,3 milliárd forint) az előző évinél A tőkejellegű kiadások és támogatások 2,4%-kal nőttek, 1,7 milliárd forintra teljesültek. Nagy értékű tárgyi eszköz beszerzésére, felújítására 22,3%-kal (1224,0 millió forint) fordítottak többet mint egy évvel korábban. A felhalmozási célra történt pénzeszköz átadások 82,4%-kal emelkedtek és így 186,4 millió forintra teljesültek a korábbi 102,2 millió forinttal szemben.

XI. Európai Unióval kapcsolatos programok

1. Az Operatív Programok előirányzatai és azok teljesülése

A 2006. évi eredeti kiadási előirányzat 224 107,7 millió forint volt, amelyből 158 579,0 millió forint volt az uniós forrás, valamint 65 528,7 millió forint a kapcsolódó költségvetési támogatás, mely tartalmazza a Munkaerőpiaci Alaptól átvett pénzeszközöket is. A ténylegesen felhasznált (kifizetett) összes forrás 233 115,2 millió forint volt, ebből 161 389,0 millió forintot tett ki az uniós támogatás.

Az I. NFT végrehajtásában 2006. december 31-ig elért pénzügyi eredmények

- A Nemzeti Fejlesztési Terv pályázati kiírások 2004. januári megjelenésétől összesen 40 498 db projektjavaslat érkezett be 2006. végéig, ebből 10 395 db 2006-ban.

- Pályázaton kívüli, ún. központi projektként összesen 103 központi projekt, alprojekt valósul meg az I. NFT keretében, 2006 végéig az összes esetén sor került a támogatási szerződések megkötésére. A hatályos szerződések értéke az eredeti keretet meghaladja, összesen közel 170 milliárd forintot érnek el. 101 projektnél történt kifizetés, összesen mintegy 100 milliárd forint értékben, a keret 64,4%-ában.

- A kötelezettségvállalások értéke (az Irányító Hatóságok támogatási döntései a pályázatos és a pályázaton kívüli projektek összessége tekintetében) az év végére elérte a 684,8 milliárd forintot, a három éves keret kb. 103%-át. A kötelezettségvállalások egyötödére (20,9%) 2006-ban került sor. (A többlet-kötelezettségvállalás lehetővé teszi a később kudarccal záruló projektek kiváltását, a tervezettnél alacsonyabb költséggel megvalósuló fejlesztések megtakarításainak a felhasználását. A túlvállalási lehetőségre azért is szükség van, mert a Ft/euró árfolyam változása a rendelkezésre álló közösségi hozzájárulás, így az operatív program támogatási keretének „növekedésével” is járhat.)

- A hatályba lépett támogatási szerződések értéke mintegy 680 milliárd forint, a hároméves keret több, mint 100%-a. A megkötött szerződések egynegyede (25,3%) 2006-ban lépett hatályba.

- A kifizetett támogatás meghaladta 360 milliárd forintot, a keret kb. 54%-át, ennek több mint háromnegyede tényleges teljesítésen alapuló, számlaalapú kifizetés, amely alapján közösségi forrás az Unió költségvetéséből lehívható. Az összes kifizetés közel kétharmada és az összes számlaalapú kifizetés háromnegyede 2006-ban történt.

- Az „n+2”-es szabálynak 2006. év végéig Magyarország sikeresen megfelelt valamennyi operatív program és valamennyi strukturális alap vonatkozásában.

Összességében a makroszintű pénzügyi adatokat tekintve a végrehajtás sikeresen alakult, Magyarország nemzetközi szinten - a kelet-európai térség többi államához képest - is jól teljesít. Ugyanakkor a kedvezményezettek részére történő kifizetések ideje - a 2006-ban végrehajtott szervezeti változtatások ellenére - az előirányzottnál még mindig hosszabb.

2. A Közösségi Kezdeményezések (INTERREG, EQUAL) előirányzatai és azok teljesülése

A határmenti együttműködést támogató INTERREG programok 2006. évi eredeti kiadási előirányzata 7 869,4 millió forint volt, amely 6 091,0 millió forintnak megfelelő uniós forráshoz 1 778,4 millió forint hazai társfinanszírozási részt biztosított. A 2006. év folyamán a hét INTERREG programban összesen 4 062,7 millió forint került kifizetésre, amelyből 2 458,0 millió forintot tett ki az uniós forrás.

A 2005-ben lebonyolított pályázati felhívások eredményeképpen nyertes kedvezményezettek túlnyomó többségével 2006. elején kerültek megkötésre a támogatási szerződések. Az INTERREG programok keretében összesen 206 magyar projekt indult el, ebből 2006-ban 26 projekt be is fejeződött.

A programok késői indulása miatt pénzügyi szempontból 2006-ban az Irányító Hatóság számára az „n+2” szabály valamennyi IIIA programban való teljesítése volt az elsődleges feladat, mely 2006 végéig teljesült.

Az esélyegyenlőség elősegítését célzó EQUAL program megvalósítására 2006-ban 5 471,8 millió forint állt rendelkezésre (4 134,9 millió forint uniós forrás és 1 336,9 millió forint hazai társfinanszírozás). A ténylegesen teljesített kifizetési összeg 3 891,1 millió forint volt, melyből 2 268,6 millió forintot tett ki az uniós forrás.

Az EQUAL Közösségi Kezdeményezés program keretében végrehajtandó programok:

- a munkaerőpiac szempontjából hátrányos helyzetű emberek munkaerőpiacra való belépésének vagy visszailleszkedésének segítése;

- az egész életen át tartó tanulás és az olyan „befogadó” munkahelyi gyakorlatok támogatása, amelyek a munkaerő-piaci diszkrimináció és egyenlőtlenségek szempontjából érintett emberek álláshoz jutását és munkában maradását segítik;

- a nemek közötti munkaerő-piaci különbségek és a foglalkozási szegregáció csökkentése;

- menedékkérők társadalmi integrációjának és szakmai képzésének támogatása

esetén az összes támogatási szerződés megkötésre került, illetve a hozzájuk kapcsolódó nemzetközi együttműködési szerződések is aláírásra kerültek. A 2006. évi kifizetések ugyan elmaradtak a tervezettől, az „n+2”-es szabály azonban a 2004. évi keretösszegek tekintetében az EQUAL esetén is teljesült.

3. A Kohéziós Alap projektek előirányzatai és azok teljesülése

A 2006. évi eredeti kiadási előirányzat 87 657,7 millió forint volt, amelyből 50 866,7 millió forint volt az uniós forrás és 36 791,0 millió forint a költségvetési támogatás. A 2006. évi teljesítés 100 188,0 millió forintot ért el, melyből 46 995,6 millió forintot tett ki az uniós forrás.

2006. december 31-én a Kohéziós Alap által támogatott közlekedési és környezetvédelmi területeken

- a meghirdetett tenderek értéke a rendelkezésre álló keretek 75%-át érte el;

- a támogatási keret 59%-a volt kiviteli szerződésekkel lekötve;

- és a támogatási keret 26%-a került kifizetésre a kivitelezők részére - az elvégzett teljesítményekkel arányosan.

A 2006-os évben az egyes projekteken belül jelentkező megtakarítások lehetőséget adtak arra, hogy futó projektek közötti átcsoportosításokkal egyrészt optimalizálni lehessen a források elosztását, másrészt teljesen új beruházások induljanak el. A rendelkezésre álló támogatási összegeket az egyes projekteknél meghatározott véghatáridőig, de legkésőbb 2010. december 31-ig kell kifizetni.

A megvalósulás alatt álló közlekedési projektek közül külön említendő a szektor támogatási keretének 38%-át lekötő M0 keleti szektor építése projekt. Sikerként könyvelhető el, hogy az intenzív verseny miatt kialakult alacsony ár következtében keletkező megtakarítás terhére elindítható az M31-es ún. gödöllői átkötés megépítését uniós támogatásból. Másrészt viszont egy civil szervezet által indított jogorvoslati eljárások következtében a körgyűrű egy szakaszán a kivitelezést ideiglenesen le kellett állítani. Az engedélyek gyors megújítása következtében az építkezés újra kezdődhet, azonban további peres ügyek akadályozhatják a jövőben a munkavégzést. A projekt véghatáridejét a forrásvesztés elkerülése érdekében meghosszabbításra került 2007-ről 2010. december végéig.

A környezetvédelmi projektek közül kiemelendő a szektor támogatási keretének 38%-át lekötő Budapest központi szennyvíztisztító projekt. Az itt keletkező megtakarítások egy része más projektekre (Pécs további területének csatornázása, Üröm-Csókavár kármentesítő projekt) lett átcsoportosítva, míg a projektben maradó plusz-forrásokra az eredeti projekt kapcsolódó új műszaki tartalmak megvalósítását kezdeményezi a magyar fél az Európai Bizottságnál.

Az év közben beadott és elfogadott projekt-módosításoknak köszönhetően a jelentős többletköltséggel járó rekultivációs feladatok a hulladékkezelési projektek egy részéből kikerültek, azok megvalósítására a 2007-13-as időszakban kerül sor EU támogatásból.

A környezetvédelmi projekteknél részben projektek közötti átcsoportosításokkal, részben a jogszabályváltozásban előírt arányos kedvezményezetti teherviselés miatt, sikerült lényegesen csökkenteni a központi költségvetés többlet-terheit.

A közlekedési szektornál azonban újabb költségtúllépések jelentkeztek. A vasúti projektekben tapasztalható jelentős költségtúllépések csupán töredékét sikerült a projekteken belüli átcsoportosítással csökkenteni. Mivel a kedvezményezettek maguk is a Gazdasági és Közlekedési Minisztérium felügyelete alatt álló és fejezetéből finanszírozott szervek és önálló bevétellel nem rendelkeznek, ezért a jelentkező többletköltségeket a központi költségvetésnek kell finanszírozni.

4. A PHARE programok és az Átmeneti támogatás előirányzatai és azok teljesülése

A 2006. évi eredeti kiadási előirányzat 20 519,5 millió forint volt, amelyből 12 654,5 millió forint volt az uniós forrás és 7 865,0 millió forint a költségvetési támogatás. A 2006. évi teljesítés 39 937,6 millió forintot ért el, melyből 21 770,1 millió forintot tett ki az uniós forrás.

PHARE programok

A Csatlakozási Okmány értelmében a PHARE programok keretében az Európai Unió az akkori tagjelölt országoknak, s így Magyarországnak a csatlakozás előtti utolsó teljes évre biztosított új keret-összegeket. Ennek megfelelően a 2003. évi PHARE Nemzeti Program volt az utolsó a PHARE programok történetében.

PHARE forrásból támogatott projektek - 1990-től - az alábbi 12 szektorban valósultak meg:

- Politikai Kritériumok (Roma és civil ügyek)

- Bel- és Igazságügyi Együttműködés

- Belső Piac (piacfelügyelet, energia ügyek, statisztika, stb.)

- Környezetvédelem és Vízgazdálkodás

- Közlekedés

- Mezőgazdaság

- Pénzügy és Vámügy

- Egészségügy és Szociális Gondoskodás

- Regionális Fejlesztés

- Határon Átnyúló Együttműködés

- Szociális Kohézió (ESZA típusú projektek)

- Kis- és Középvállalkozások Fejlesztése

Magyarország 1990-2003. között a PHARE támogatásokra összesen 1 487 136 000 euró (mintegy 370 milliárd forint) értékben írt alá pénzügyi megállapodást. 2005. november 30-ig (az utolsó szerződéskötési határidőig) ebből 1 418 288 414 euróra (352,161 milliárd forint) lett aláírt szerződés.

A következő táblázat a PHARE program keretében (1990-2003.) megkötött szerződések és 2006. november 30-ig kifizetett összegek nagyságát mutatja éves bontásban:

 

 

 

 

 PHARE országprogram

 Allokáció  

 Leszerződve

 Kifizetve (a szerződés %-ában)

 

 €

 €

 %

 €

 %

 1990

 88 420 000

 89 630 000

 101,37

 89 600 000

 99,97

 1991

 113 460 000

 114 150 000

 100,61

 104 740 000

 91,76

 1992

 98 640 000

 95 910 000

 97,23

 94 350 000

 98,37

 1993

 99 000 000

 99 370 000

 100,37

 98 480 000

 99,10

 1994

 80 330 000

 78 480 000

 97,70

 77 960 000

 99,34

 1995

 99 300 000

 77 730 000

 78,28

 75 140 000

 96,67

 1996

 109 300 000

 97 210 000

 88,94

 93 280 000

 95,96

 1997

 104 000 000

 98 560 000

 94,77

 82 311 266

 83,51

 1998

 85 110 000

 82 750 000

 97,23

 74 081 074

 89,52

 1999

 123 541 209

 112 177 689

 90,80

 107 857 021

 96,15

 2000

 95 470 000

 89 484 530

 93,73

 82 417 446

 92,10

 2001

 109 728 744

 105 589 390

 96,23

 97 571 547

 92,41

 2002

 134 566 000

 131 876 702

 98,00

 120 423 833

 91,32

 2003

 126 000 000

 122 567 073

 97,28

 113 094 380

 92,27

Annak hátterében, hogy a rendelkezésre álló kereteket nem sikerült maradéktalanul leszerződni illetve a leszerződött összeget teljesen felhasználni számos ok áll. Ezek közül kiemelendőek a PHARE támogatásokra vonatkozó uniós ill. hazai közbeszerzési szabályok, általában a projektek végrehajtására vonatkozó merev uniós szabályrendszer (pl. sikertelen közbeszerzés, közbeszerzés megtámadása, szerződésmódosítás feltételei, szerződéskötési határidő lejárta), valamint az egyes projektek végrehajtása során a program kedvezményezettjei által tapasztalt nehézségek (pl. a beszállító nem teljesített megfelelően, építési beruházás esetén valamely beruházási elem nem került megvalósításra).

A 10 új EU tagország összehasonlításával a 2000-2003. időszakra nézve elmondható, hogy a 10 új tagországnak átlagosan a PHARE források 90,52%-át sikerült lekötnie, Magyarországnak átlagosan 96,31%-át. (Csak 2000-től kapott mind a 10 új tagország PHARE támogatást.)

Átmeneti támogatás

„Az Átmeneti Támogatás 2006. évi prioritásairól és tárgyalási irányelveiről” szóló 1024/2006. (III. 21.) Korm. határozat alapján a 2006. évi projektek kidolgozása, illetve az Európai Bizottsághoz történő benyújtása megtörtént; azokat a PHARE Irányítóbizottság a 2006. július 3-i ülésén jóváhagyta. Az Átmeneti Támogatásból finanszírozott, jellemzően intézményfejlesztési 10 kiemelt projekt megvalósítása folyamatos volt 2006-ban, illetve kiválasztásra és az Európai Bizottsággal egyeztetésre kerültek a kiemelt projekteken kívüli, egyéb megvalósítandó projektek is.

5. A SAPARD program intézkedéseinek előirányzatai és azok teljesülése

A SAPARD támogatásból megvalósuló programok 2006. évi eredeti kiadási előirányzata 12 000,0 millió forint, 9 000,0 millió forintnak megfelelő közösségi támogatáshoz 3 000,0 millió forint nemzeti társfinanszírozási részt kapcsolódott. A 2006. évi teljesítés 9 196,3 millió forintot ért el, melyből 7 602,7 millió forintot tett ki az uniós forrás.

A 2006. évi előirányzatokat növelte a 2005. évi kötelezettségvállalással terhelt maradvány összege 1 595,6 millió forint és a 2005. évi megelőlegezett EU forrás megtérülése 3 704,9 millió forint értékben. A Kormány a 2212/2004. (VIII. 27.) Korm. határozata alapján továbbá a SAPARD céljait finanszírozta az NVT egyik intézkedéseként biztosított, összesen 5,1 milliárd forint forrás.

Az „eredeti” SAPARD keretek, valamint az NVT-ből SAPARD célokra biztosított forrás és a 2212/2004. (VIII. 27.) Korm. határozat alapján vállalt többlet-kötelezettségvállalási források szerződéskötése 2004. szeptember 30-ával lezárult. Két intézkedés - A mezőgazdasági vállalkozások beruházásai (111) és A falufejlesztés és- felújítás, a vidék tárgyi és szellemi örökségének védelme és megőrzése (1305) - SAPARD keretei már 2005. év végén kimerültek, így e célok finanszírozása NVT forrásból folytatódott 2006 szeptemberéig.

Az éves Pénzügyi Megállapodásokban foglaltaknak megfelelően 2006. év végéig a teljes SAPARD keret kimerült. A program egészét tekintve 2640 szerződés támogatási jött létre, mintegy 62,5 milliárd forint támogatási értékkel. A leszerződött projektek 97,5%-a került végrehajtásra - a túlvállalásoknak köszönhetően így került sor 2006. novemberéig a Magyarország rendelkezésére álló összes uniós forrás kifizetésére.

A SAPARD program végrehajtása során 2006. évben az MVH 336 db. kifizetést teljesített. A 2006. évben a közösségi szabályokból fakadó - a program teljes összegének 5%-ával megegyező összegű - uniós-forrás megelőlegezése 2 154,8 millió forintot tett ki, amely összeget a Bizottság a SAPARD program zárását követő jelentés jóváhagyása után 2007. év második felében utalhat át.

6. A Nemzeti Vidékfejlesztési Terv intézkedéseinek előirányzatai és azok teljesülése

A Nemzeti Vidékfejlesztési Terv 2006. évi eredeti kiadási előirányzata 60 500,0 millió forint volt, amely 48 400,0 millió forintnak megfelelő uniós támogatáshoz 12 100,0 millió forint nemzeti társfinanszírozási részt biztosított. A tényleges 2006. évi felhasználás 65 938,4 millió forint volt, melyből 50 724,7 millió forintot tett ki az uniós forrás.

A 2006. év kapcsán kiemelendő az NVT módosítása, illetve a vállalt többlet-kötelezettségek.

Az NVT teljes, három éves kerete 754,14 millió euró, mintegy 190 milliárd forint. Az NVT 2006. évi módosítása kapcsán 151,65 millió euró forrás-átcsoportosítás történt az agrár-környezetgazdálkodási intézkedésre, olyan intézkedések terhére, amelyek felvevőképessége a vártnál alacsonyabb volt (EU környezetvédelmi, állatjóléti és higiéniai követelményeknek való megfelelés, Félig önellátó gazdaságok támogatása, Kedvezőtlen adottságú területek támogatása). A Bizottság az átcsoportosításokat a B(2006)7301. számú határozatában jóváhagyta. Így az agrár-környezetgazdálkodásra az NVT kereteiből fordítható összeg mintegy 115 milliárd forint. Ez a teljes NVT forrás-keret 60%-át jelenti.

A Nemzeti Vidékfejlesztési Terv Agrár-környezetgazdálkodás és Mezőgazdasági területek erdősítése című intézkedései esetében a Tanács 1257/1999/EK rendeletének 23. cikk (1) bekezdése és 31. cikk (1) bekezdése által rögzített 5, illetve 20 éves támogatási periódus következtében - 5, illetve 20 évre szóló támogatási határozatok kibocsátásával - a 2004-2006-ra Magyarország részére meghatározott kötelezettségvállalási keret-előirányzatokhoz viszonyítva többlet-kötelezettségvállalás keletkezik. Ezen többlet-kötelezettségvállalás a 1698/2005/EK tanácsi rendeletben előírt vidékfejlesztési támogatásra történő átmenet szabályainak megállapításáról szóló 1320/2006/EK rendelet alapján az Európai Mezőgazdasági Vidékfejlesztési Alap kötelezettségvállalási keretét terheli.

7. A Schengen Alap előirányzatai és azok teljesülése

A 2006. évi eredeti kiadási előirányzat 16 276,2 millió forint volt, amelyből 14 689,6 millió forint volt az uniós forrás és 1 586,6 millió forint a költségvetési támogatás. A 2006. évi teljesítés 9 678,7 millió forintot ért el, melyből 7 906,9 millió forintot tett ki az uniós forrás.

A Schengen Alap támogatás három éves időtartamra (2004-2006) terjed ki, és folyó áron 168,4 millió euró (42,5-43 milliárd forint) pénzügyi támogatást jelent Magyarország számára, amelyet a Bizottság évente, három közel egyenlő részletben biztosít. A 2006. év meghatározó abból a szempontjából, hogy december 31-e volt a rendelkezésre álló források terhére történő szerződéskötési határidő.

Az Igazságügyi és Rendészeti Minisztérium (IRM), mint kedvezményezett számára 2006-ban összesen 155 darab közbeszerzési eljárás került lefolytatásra, majd ezek alapján a szerződéskötésekre. A 2006-ban lefolytatott eljárások értéke 117,2 millió euró. A teljes lekötés eléri a 99,98%-ot.

A Vám és Pénzügyőrség (VP), mint kedvezményezett számára 44 eljárás került lebonyolításra, összesen 21,4 millió euró értékben, mindegyik a 2006. évben A teljes lekötés eléri a 99,8%-ot. (Az IRM, illetve a VP esetén feltüntetett összegek nem tartalmazzák a létszámfejlesztési, belső képzéssel és projekt-menedzsmenttel kapcsolatos költségeket.)

A Gazdasági és Közlekedési Minisztérium számára 11 eljárás került lebonyolításra, összesen 10,5 millió euró értékben. A teljes lekötés eléri a 99,7%-ot.

8. Egyéb uniós támogatások előirányzatai és azok teljesülése

Több programon (pl. Méhészeti Nemzeti Program, TEN-T pályázatok) a 2006. évi eredeti kiadási előirányzat összesen 14 819,7 millió forint volt, amelyből 4 266,8 millió forint volt az uniós forrás és 10 552,9 millió forint a költségvetési támogatás. A 2006. évi teljesítés 4 484,1 millió forintot ért el, melyből 1 186,7 millió forintot tett ki az uniós forrás.

XII. Törvényekben előírt beszámolási és tájékoztatási kötelezettségek

1. Költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatai körében a 2006. évi költségvetési törvényben meghatározott előirányzatok módosításáról és átcsoportosításáról 2006-ban - az Országgyűlés, a Kormány, a fejezetek és az intézmények jogkörében - a következő döntések születtek:

1.1. Országgyűlés hatáskörében

A Magyar Köztársaság 2006. évi költségvetéséről szóló 2005. évi CLIII. törvény módosításra került a Magyar Köztársaság 2005. évi költségvetésének a végrehajtásáról szóló 2006. évi XCIX. törvényben. Ennek 10. § (3) bekezdése szerint a XX. Oktatási és Kulturális Minisztérium fejezet, 11. cím, 39. alcím, 6. Átadásra nem került ingatlanok utáni járadék jogcímcsoport előirányzata 30,2 millió forinttal csökkentésre került az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése alapján.

Több helyen is módosította a 2006. évi költségvetési törvény előirányzatait a 2006. évi CXI. törvény.

A módosítások részletezése:

- a XV. Gazdasági és Közlekedési Minisztérium fejezet

- 25. Fejezeti kezelésű előirányzatok cím

6. Energiagazdálkodási célelőirányzat alcím, 1. Energiagazdálkodás jogcím-csoport, 5. Egyéb működési célú támogatások, kiadások kiemelt előirányzat kiadási előirányzata 74 000,0 millió forinttal, 123 913,0 millió forintra került megemelésre,

- a XXII. Pénzügyminisztérium fejezet

- 12. Fejezeti kezelésű előirányzatok cím

10. fejezeti tartalék alcím, 2. Fejezeti államháztartási tartalék jogcím-csoport kiadási előirányzata 23 136,5 millió forinttal, 26765,5 millió forintra növekedett,

- 26. Garancia és hozzájárulás a társadalombiztosítási ellátásokhoz cím

1. Nyugdíjbiztosítási Alap kiadásainak támogatása jogcím-csoport kiadási előirányzata 112 707,1 millió forinttal, 321 010,6 millió forintra emelkedett,

- 32. Adósságátvállalás és tartozás-elengedés cím kiegészült egy új,

2. MTV Rt. tartozásának elengedése alcímmel, amelynek kiadási előirányzata 4 059,0 millió forint,

- a XLI. A központi költségvetés kamatelszámolásai, tőke-visszatérülései, az adósság- és követeléskezelés költségei fejezet

- 1. Devizában fennálló adósság és követelések kamatelszámolásai cím

1. Devizahitelek kamatelszámolásai alcím, 1. Nemzetközi pénzügyi szervezetektől és külföldi pénzintézetektől felvett hitelek kamatelszámolásai jogcím-csoport, 2. EBB hitelek kamatelszámolásai jogcím kiadási előirányzata 2 737,2 millió forinttal, 12 350,5 millió forintra növekedett, 2. 1999-től felvett devizahitelek kamatelszámolásai jogcím-csoport kiadási előirányzata 1 672,9 millió forinttal, 4 633,2 millió forintra emelkedett, 3. Belföldi devizahitelek kamatelszámolásai jogcím-csoport, 1. 1997-ben átváltott devizaadósság kamatelszámolásai jogcím kiadási előirányzata 12 672,2 millió forinttal, 4841,9 millió forintra csökkent,

2. Devizakötvények kamatelszámolásai alcím, 1. 1999-től kibocsátott devizakötvények kamatelszámolásai jogcím-csoportkiadási előirányzata 15 600,0 millió forinttal, 121 682,8 millió forintra emelkedett,

- 2. A forintban fennálló adósság és követelések kamatelszámolásai cím

1. Forinthitelek kamatelszámolásai alcím, 2. Egyéb hitelek kamatelszámolásai jogcím-csoport, 15. NA Rt-től 2006-ban átvállalt forinthitelek kamatelszámolásai jogcím kiadási előirányzata 1 885,1 millió forinttal, 6 500,0 millió forintra került megemelésre,

2. Államkötvények kamatelszámolása alcím, 1. Piaci értékesítésű államkötvények kamatelszámolásai jogcím-csoport, 1. Hiányt finanszírozó és adósságmegújító államkötvények kamatelszámolásai jogcím kiadási előirányzata 106 732,8 millió forinttal, 577 281,9 millió forintra növekedett,

3. Kincstárjegyek kamatelszámolása alcím, 1. Diszkont kincstárjegyek kamatelszámolása jogcím-csoport kiadási előirányzata 18 318,3 millió forinttal, 122931,7 millió forintra emelkedett,

- a XLII. A központi költségvetés bevételei fejezet

- 1. Vállalkozások költségvetési befizetései cím

6. Egyszerűsített vállalkozói adó alcím bevételi előirányzata 47 500,0 millió forinttal, 154 400,0 millió forintra került megemelésre,

kiegészült egy új 9. Különadó alcímmel, melynek bevételi előirányzata 40 000,0 millió forint,

- 2. Fogyasztáshoz kapcsolt adók cím

1. Általános forgalmi adó bevételi alcím bevételi előirányzata 39 000,0 millió forinttal, 1 830 000,0 millió forintra emelkedett,

2. Jövedéki adó alcím bevételi előirányzata 48 000,0 millió forinttal, 735 000,0 millió forintra növekedett,

- 6. Állami vagyonnal kapcsolatos bevételek cím

3. Kincstári vagyonkezeléssel és -hasznosítással kapcsolatos központi költségvetést megillető bevételek 216 636,0 millió forinttal, 11,5 millió forintra kerültek csökkentésre.

Fenti két törvény módosításai alapján a központi költségvetés kiadási előirányzata 348 146,5 millió forinttal, 7 844 822,6 millió forintra került megemelésre, bevételi előirányzata viszont 42 136,0 millió forinttal, 5 923 539,9 millió forintra csökkent. Ennek megfelelően a központi költségvetés hiánya 390 282,5 millió forinttal, 1 921 282,7 millió forintra került megemelésre

1.2. A Kormány hatáskörében

A Kormány hatáskörű döntések eredményeként a kiadási oldalt érintően 5 466,9 millió forint összegű előirányzat-emelés történt, a bevételi előirányzatok 58,6 millió forintos növelése mellett.

Jelentősebb módosítások voltak:

A 2006. évi költségvetési törvény fejezeti államháztartási tartalék címén összesen 59 687,0 millió forintot irányzott elő a fejezetek költségvetéseiben. Ez fejezetenként - a támogatásra vetítve - általában 3%-os fejezeti államháztartási tartalék képzését jelentette. A 2006. évi CXI. törvény a Pénzügyminisztérium államháztartási fejezeti tartalékát 23 136,5 millió forinttal megemelte. Így a fejezetek összesített módosított törvényi előirányzata 82 823,5 millió forint lett. A 2006. évi költségvetési törvény 51. §-a szabályozta e tartalék felhasználását. E szerint a fejezetek költségvetésében jóváhagyott fejezeti államháztartási tartalék előirányzata az illetmények 2006. évi javítására, valamint a Kormány által engedélyezett egyéb célokra használható fel. A 2006. évi költségvetési törvény 51. § (2) bekezdése pontosan meghatározta az ezzel kapcsolatos fejezeti, Kormány, Országgyűlés által gyakorolt feladatokat. A fejezeti államháztartási tartalék előirányzatából az év folyamán összesen 80 636,6 millió forint került felhasználásra, ebből a Kormány határozataival összesen 78 004,6 millió forint elköltését engedélyezte. E témáról részletesebben az államháztartási tartalékról szóló fejezet számol be.

A központi költségvetés általános tartalékának 2006. évi előirányzata 37 890,4 millió forint volt, melyet a Kormány 2222/2006. (XII. 15.) Korm. határozatával 40 890,4 millió forintra módosított, és így a tényleges felhasználás 40 741,1 millió forintot tett ki. Ezzel részletesebben az általános tartalék felhasználásáról szóló fejezet foglalkozik.

Az Áht. 38. § (1) bekezdése szerint a céltartalékkal a Kormány rendelkezik, ha azt a 2006. évi költségvetési törvény másként nem szabályozza. A 2006. évi költségvetési törvény 4. §-a részletesen szabályozza a céltartalék felhasználási céljait, az ebből részesíthetők körét, az ebből fakadó feladatokat, jogosítványokat. A 2006. évi költségvetési törvény 50. § (2) bekezdése alapján pedig a 2006. évi Különféle személyi kifizetések céltartalék fejezetekre, címekre, alcímekre, jogcím-csoportokra, jogcímekre, előirányzat-csoportokra, kiemelt előirányzatokra - felmérés alapján - történő átcsoportosítására a pénzügyminiszter kapott felhatalmazást. A központi költségvetés Különféle személyi kifizetések céltartaléka 2006. évi eredeti előirányzata 5 000,0 millió forint volt, az év folyamán 16 166,8 millió forint összegben történtek kifizetések. Erről részletesebben a céltartalékról szóló fejezet számol be.

A Kormány az államháztartás egyensúlyi helyzetének javításához szükséges intézkedésekről szóló 2106/2006. (VI. 15.) Korm. határozatában - az Áht. 38/A. §-ában kapott felhatalmazás alapján - a központi költségvetési szervek és fejezeti kezelésű előirányzatok 42 100,0 millió forintos zárolását rendelte el. A Kormány 2223/2006. (XII. 18.) Korm. határozatában - figyelemmel a folyó évi hiány alakulására - e zárolás helyett csökkentést rendelt el.

A MOL Nyrt. által a lakossági gáz árkompenzáció pénzügyi fedezetét biztosító energiagazdálkodási célelőirányzatba befizetett bányajáradék 2006-ban az eredetileg tervezett 50 milliárd forint helyett elérte a 87 593,9 millió forintot. A különbözettel a hatályos földgázellátásról szóló 2003. évi XLII. törvény 50. § (7) bekezdésében foglaltak alapján a célelőirányzat kiadási és támogatási előirányzata megemelésre került.

A 2006. évi költségvetési törvény 68. § (6) bekezdése szerint az üvegházhatású gázok kibocsátási egységeinek értékesítéséből 2006. évben várható költségvetési bevétel Kormány által meghatározott hányada a XV. Gazdasági és Közlekedési Minisztérium fejezet „Energiafelhasználási hatékonyság javítása” előirányzatára valamint a XVI. Közlekedési és Vízügyi Minisztérium fejezet „Az üvegházhatású gázok kibocsátásának csökkentésével összefüggő feladatok” előirányzatának növelésére használható fel. Ennek megfelelően a Kormány 2227/2006. (XII. 20.) Korm. határozatában az érintett előirányzatokat összesen 1200,0 millió forinttal megemelte.

A Pénzügyminisztérium fejezet „Egyéb költségvetési kiadásaiból” a „Védelmi felkészítés előirányzatai” (1197,0 millió forint) a Kormány döntése alapján teljes egészében átcsoportosításra kerültek az érintett fejezetekhez.

1.3. A fejezet és az intézmény hatáskörében

A fejezeti hatáskörben elvégzett átcsoportosítások 2006-ban kiadási oldalon összességében 632 973,2 millió forintot tettek ki, intézményi hatáskörben pedig 409 862,4 millió forint előirányzat-növelést eredményeztek. A bevételeket érintő átcsoportosítások e két jogkörben 214 257,9 millió forint, illetve 248 698,8 millió forint előirányzat-emeléssel jártak. Ezekről a fejezeti indokolás kötetekben található részletes felvilágosítás.

2. Tartalék-előirányzatok

2.1. A központ költségvetés általános tartalékának felhasználása

A Magyar Köztársaság 2006. évi költségvetésében az Országgyűlés 37 890,4 millió forintban állapította meg a központi költségvetés általános tartalékának előirányzatát. Az Áht. 26. § (2) bekezdése értelmében az első félévben csak a tartalék előirányzat 40%-os mértékéig vállalható kötelezettség. Ez az összeg ebben az évben 15 156,2 millió forint volt, melyből 14 886,3 millió forint átcsoportosításáról hozott döntést a Kormány.

Az Áht. 26. § (4) bekezdése lehetőséget ad arra, hogy a fejezetek részére visszatérítési kötelezettség mellett lehessen a tartalékból átcsoportosítani, mely összeggel - az Egyéb vegyes bevételek számlájára történő befizetést követően - a Kormány az adott évi általános tartalék előirányzatát megnövelheti.

2006-ban a Honvédelmi Minisztérium (HM) a HM Központi Honvédkórház rekonstrukciója kapcsán 3 000 millió forint támogatásban részesült úgy, hogy a teljes összeget - eredetileg ingatlan értékesítésből származó bevételekből - vissza kellett pótolnia november 30-ig [2030/2006. (III. 1.) Korm. határozat].

A 2180/2006. (X. 25.) Korm. határozat módosításai annyiban változtatták a HM kötelezettségét, hogy a minisztérium fejezeti államháztartási tartaléka terhére, a HM háttérintézményei címre átcsoportosított 3 000 millió forint jelentette a visszapótlás alapját.

Az Áht. előírásainak megfelelően a visszapótlás határidőre megtörtént, azonban ahhoz, hogy a Kormány az általános tartalék kiadási előirányzatát megemelhesse, a XLII. fejezet Egyéb vegyes bevételek előirányzatán megjelenő 3 000 millió forinttal meg kellett növelnie a központi költségvetés általános tartalékának kiadási előirányzatát [2222/2006. (XII. 15.) Korm. határozat].

A Kormány szeptember 30-i határidőt előírva visszatérítési kötelezettség mellett nyújtott támogatást a Környezetvédelmi és Vízügyi Minisztériumnak is 400 millió forint összegben. Azonban a visszafizetéstől a Kormány a 2236/2006. (XII. 23.) Korm. határozatában eltekintett.

A Kormány az ár- és belvízvédelmi többletkiadásokról úgy hozott határozatot, hogy a fejezeteknek a támogatás összegével el kellett számolniuk, és a fennmaradó részre visszafizetési kötelezettséget írt elő 2006. július 15-i határidővel [2004/2006. (I. 18.) Korm. határozat]. A Kormány megtárgyalta és elfogadta a Dunán és a Tisza-völgyben 2006. április-májusban elrendelt rendkívüli árvízvédekezésekről szóló jelentést, amelyben a védekezésre biztosított, és felhasznált költségvetési forrásokról tételesen elszámolt a KvVM. Ez alapján az általános tartalékból átcsoportosított összegek mind felhasználásra kerültek.

A szükséges források biztosításának másik módja az volt, hogy a Környezetvédelmi és Vízügyi Minisztérium fejezetben felülről kinyitottá vált a Víz- és környezeti kárelhárítási előirányzat. Az elszámolást követően a Kormány tudomásul vette, hogy a megmaradt 351,9 millió forint ugyancsak árvízvédelmi feladatokra kerüljön felhasználásra [2190/2006.(XI. 15.) Korm. határozat]. Összességében tehát visszafizetésre nem került sor.

Az MTV Székházban és berendezéseiben esett károk ellentételezésére az Országgyűlés fejezet 150 millió forintot kapott a 2166/2006. (X. 5.) Korm. határozat szerint. Ebben szintén elszámolási, a fel nem használt rész tekintetében pedig visszafizetési kötelezettséget írt elő 2006. december 15-i határidővel. Nyár elején fejeződött be az utolsó munkálat a helyreállítással kapcsolatosan, az elszámolásra, és az esetleges visszafizetésre ezt követően kerülhet sor.

Alapul véve a Kormány döntéseit, és figyelemmel az átcsoportosításokról és visszapótlásokról szóló Kormány határozatokra éves szinten 149,3 millió forint a fel nem használt rész.

Az átcsoportosításokról készített táblázat az általános indoklás mellékletei között megtalálható.

A jelentősebb tételeket kiemelve, a különböző jogcímeken történő felhasználás összegét és előirányzathoz viszonyított arányát a következő táblázat szemlélteti:

 

 Fejezet

  FELHASZNÁLÁSOK JOGCÍME

 Átcsoportosított előirányzat összege millió forintban

 Átcsoportosítás az éves mód.előirányzat%-ában

 1.

 I. OGY

 Az MTV Székházban és a berendezéseken esett károk ellentételezése

 150,0

 0,5

 2.

 IX. HÖK

 Gyermekétkeztetés szociális célú támogatása

 1 200,0

 2,9

 3.

 X. MeH

 Polgári Nemzetbiztonsági Szolgálatok többlettámogatása az október zavargások miatt

 123,0

 0,3

 4.

 XI. ÖTM

 Rendkívüli ár- és belvízvédekezés, ezzel kapcsolatosan „Köszönet napja” jutalmazás

 254,6

 0,6

 5.

 

 Madárinfluenza miatt a rendvédelmi szervek többletfeladataira

 57,6

 0,1

 6.

 XII. FVM

 Belvízvédekezés

 802,8

 2,1

 7.

 

 A madárinfluenza többletköltségei (magyar baromfiágazat megsegítése)

 3 881,5

 9,6

 8.

 XIII. HM

 Központi Honvédkórház rekonstrukciója

 3 000,0

 7,3

 9.

 XIV. IRM

 Hozzájárulás a rendőrség szeptemberi zavargásokkal összefüggő, és egyéb többletkiadásaihoz

 2 460,0

 6,0

 10.

 XVI. KvVM

 Ár- és belvízvédekezés

 13 417,6

 32,8

 11.

 XXI. EüM

 Madárinfluenza elleni oltóanyag beszerzésére, egyéb szükséges anyagok gyógyszerek többletköltségei

 878,6

 2,2

 12.

 XXVI. SZMM

 Belvízvédelmi, erdészeti közmunkaprogram

 2 420,0

 6,0

 13.

 

 Egyéb célokra

 12 095,4

 29,6

 

 

 Eredeti előirányzat:

 37 890,4

 

 

 

 HM visszapótlása, tartalék előirányzat megemelése [2222/2006. (XII. 15.) Korm. határozat]:  

 3 000,0

 

 

 

 Módosított előirányzat

 40 890,4

 100,0

 

 

 Átcsoportosítás összesen:

 40 741,1

 

 

 

 Maradvány:

 149,3

 

2.2. A céltartalékok felhasználása

A 2006. évi költségvetési törvény 5,0 milliárd forintot biztosított a központi költségvetési szerveknél - ideértve a Magyar Tudományos Akadémiához tartozó, költségvetési rendben gazdálkodó intézményeket és a társadalombiztosítási költségvetési szerveket is - a feladatok változásával, a szervezetek korszerűsítésével, a feladatellátás ésszerűsítésével megvalósuló, kiadás- és költségvetési támogatás-megtakarítást eredményező, 2006. évben megvalósuló létszámcsökkentések személyi kifizetéseivel összefüggő egyszeri kiadások, valamint a főtisztviselők, központi tisztek illetménykülönbözetének, az Európai Unió intézményeiben foglalkoztatott nemzeti szakértők meghatározott kiadásainak, a központi közigazgatási szerveknél, továbbá azok területi és helyi szerveinél a diplomás pályakezdő fiatalok munkatapasztalat-szerzése támogatására, a prémiumévek programról és a különleges foglalkoztatási állományról szóló 2004. évi CXXII. törvény szerinti munkáltatói kifizetések részbeni, illetőleg teljes fedezetére.

2.3. A fejezeti államháztartási tartalék képzése

A 2006. évi költségvetési törvény 51. §-a értelmében a fejezetek államháztartási tartalékát az illetmények 2006. évi javítására, illetve a Kormány által engedélyezett egyéb célokra lehetett felhasználni. A Országgyűlés a Kormányt hatalmazta fel a fejezeten belüli, a fejezetek, és az államháztartás alrendszerei közötti átcsoportosításra. Az I-VI. a VIII. és a XXX. és a XXXIII. fejezetekre a törvény külön szabályt állapított meg, az illetmények 2006. évi javítására felhasznált rész után megmaradó tartalék előirányzatuk felhasználásáról az Országgyűlés döntött, a Kormány javaslatát is figyelembe véve.

A törvényben a tárcák eredetileg 59 687 millió forint fejezeti államháztartási tartalékot képeztek, ezt a 2006. évi CXI. törvény 82 823,5 millió forintra módosította. Kormány hatáskörben 78 004,6 millió forint került felhasználásra, míg a Köztársasági Elnökség, az Alkotmánybíróság, az Országgyűlési Biztosok Hivatala, az Állami Számvevőszék, a Bíróságok, az Ügyészség, a Közbeszerzések Tanácsa, a Gazdasági Versenyhivatal és a Magyar Tudományos Akadémia összesen 2 632 millió forintot csoportosított át ezen előirányzatairól. Mindösszesen tehát 80 636,6 millió forint a teljesítés, és 2 186,9 millió forint a fel nem használt összeg.

3. A Kormány kezességvállalásai

I. A 2005. évi CLIII. törvény 33. §-a alapján

1. 1015/2006. (II. 15.) Korm. határozat

A Ganz Transelektro Villamossági Rt. részére nyújtandó korlátozott költségvetési készfizető kezességvállalásról

A Kormány a Ganz Transelektro Villamossági Rt. üzleti tevékenysége fejlesztéséhez és a tulajdonában álló, illetve a csoportszintű együttműködés során a tulajdonába kerülő társaságok üzletmenetének racionalizálásához kapcsolódó finanszírozást szolgáló hitelfelvételének kiegészítő biztosítékaként 75%-os - de legfeljebb 2,397 milliárd forint - készfizető kezességet vállalt legfeljebb 3 milliárd forint éven túli lejáratú hitel, valamint annak kamatai és járulékai visszafizetésére. A kezességvállalási díj a hitel kezességvállalással arányos tőkeösszegének 0,8%-a volt;

2. 1075/2006. (VII. 27.) Korm. határozat

a MÁV Zrt. üzletviteléhez szükséges 55 milliárd forint hosszú lejáratú forgóeszközpótló hitelhez kapcsolódó állami kezességvállalásról

A Kormány - eltekintve a kezességvállalási díj megfizetésétől - készfizető kezességet vállalt a MÁV Zrt. üzletviteléhez (a személyszállítás és a pályavasút működtetéséhez) szükséges 55 milliárd forint hosszú lejáratú forgóeszközpótló hitel, valamint annak kamatai és járulékai visszafizetésére. A készfizető kezességet a MÁV Zrt. hitelhez jutásának megkönnyítése, továbbá az így elérhető kedvezőbb kamatozás indokolta.

II. A 2005. évi CLIII. törvény 34. §-a alapján

E kötelezettségvállalásokat az általános indokolás mellékletei között szereplő, „Kiállítási garancia- és kiállítási viszontgarancia-vállalások 2006. évben” című táblázat mutatja be részletesen.

III. A 2005. évi CLIII. törvény 35. §-a alapján

A Kormány, a törvény ezen felhatalmazása alapján, 2006-ban nem vállalt kezességet.

IV. A 2005. évi CLIII. törvény 36. §-ának (1) bekezdése alapján

Az MFB Rt. részére a Kormány 1600 millió euró forrásbevonást hagyott jóvá. A ténylegesen megkötött, éven túli lejáratú hitelfelvétel illetve kötvénykibocsátás 1525 millió euró volt.

V. A 2005. évi CLIII. törvény 36. §-ának (2) bekezdése alapján

1. 2002/2006.(I. 18.) Korm. határozat és 1104/2006.(X. 31.) Korm. határozat

a madárinfluenza és az influenza „A” vírus okozta pandémiás oltóanyag és know-how külföldi értékesítésének támogatásához szükséges egyes intézkedésekről

A Kormány készfizető kezességet vállal - 0,8% kezességvállalási díj fizetése ellenében - az MFB Rt. által nyújtandó, legfeljebb 2 milliárd forint hitelhez az OMNINVEST Kft., vagy az általa alapított egyszemélyes gazdasági társaság részére az influenza „A” vírus H5N1 vírus altípusa elleni oltóanyag hazai és külföldi országokban történő bejegyeztetéséhez, a termék és az előállítás know-how-ja nemzetközi forgalmazásához, a termelőkapacitás bővítéséhez. A kezességvállalást a Kormány 1104/2006. (X. 31.) Korm. határozatával törölte.

2. 2042/2006.(III. 10.) Korm. határozat és 2197/2006. (XI. 20.) Korm. határozat

a Magyar Köztársaság közúthálózat fejlesztésének 2006. évi finanszírozásával kapcsolatos egyes feladatokról

A Kormány készfizető kezességet vállal - eltekintve a kezességvállalási díj megfizetésétől - az MFB Rt. által nyújtandó 130 milliárd forint hitelhez a Nemzeti Autópálya Zrt. részére. A 2197/2006. (XI. 20.) Korm. határozatával a Kormány a hitel összegét 119,5 milliárd forintra mérsékelte.

3. 1037/2006. (IV. 6.) Korm. határozat, 1042/2006. (IV. 14.) Korm. határozat és 1104/2006. (X. 31.) Korm. határozat

a Dunán kialakult árvízi veszélyhelyzetben teendő intézkedésekről szóló Cselekvési Program végrehajtásához szükséges intézkedésekről

A Kormány készfizető kezességet vállal - eltekintve a kezességvállalási díj megfizetésétől - az MFB Rt. által nyújtandó 40 milliárd forint, 25 éves lejáratú - kedvezményes kamatozású, 3 havi EURIBOR + legfeljebb 2,5%-os - 3 év türelmi idővel igénybe vehető hitelhez az árvíz miatt elemi kárt szenvedett térségben a gazdálkodó szervezetek, önkormányzatok és természetes személyek részére. A határozat hatályát a Kormány 1042/2006. (IV. 14.) Korm. határozatával kiterjeszti a Tisza folyón és mellékfolyóin 2006. április hónapban kialakult árvízi veszélyhelyzetben történő védekezésre, helyreállításra és újjáépítésre. A 1104/2006. (X. 31.) Korm. határozattal a Kormány a hitel összegét 20 milliárd forintra mérsékelte.

4. 1056/2006. (VI. 7.) Korm. határozat

HELIBOR Helvécia-Izsák-Orgovány Társult Termelői Csoport Italgyártó Kft. részére nyújtandó hitelről

A Kormány készfizető kezességet vállal az MFB Rt. által nyújtandó 1620 millió forint hitelből 840 millió forint hitelre a HELIBOR Helvécia-Izsák-Orgovány Társult Termelői Csoport Italgyártó Kft. üzleti tevékenysége fejlesztéséhez, a Cavern Rt. által üzemeltetett borászati és pezsgőgyártó komplexum borfeldolgozó eszközeinek megvásárlásához és tartós forgóeszköz finanszírozásához, legalább 3 milliárd forint keretbiztosítéki ingatlan jelzálog kikötése mellett.

5. 2140/2006. (VIII. 14.) Korm. határozat

a Magyar Köztársaság közúthálózat fejlesztésének 2006. évi finanszírozása változásával kapcsolatos egyes feladatokról

A Kormány készfizető kezességet vállal - eltekintve a kezességvállalási díj megfizetésétől - az MFB Rt. által nyújtandó, legfeljebb 45 milliárd forint hitelhez az Állami Autópálya Kezelő Zrt. részére, legfeljebb 2008. december 31-ei lejárattal, a hazai gyorsforgalmi úthálózat fejlesztési program, valamint az országos közúthálózat fejlesztéseinek 2006. évi megvalósítása érdekében. A 2197/2006. (XI. 20.) Korm. határozat a hitelt 55,5 milliárd forintra emelte.

6. 1104/2006. (X. 31.) Korm. határozat

a Magyar Köztársaság közúthálózat fejlesztésének 2006. évi finanszírozása változásával kapcsolatos egyes feladatokról

A Kormány készfizető kezességet vállal - eltekintve a kezességvállalási díj megfizetésétől - az MFB Rt. által nyújtandó és/vagy általa bankgaranciát vállaló legfeljebb 90 milliárd forint hitelhez az Állami Autópálya Kezelő Zrt. részére a hazai gyorsforgalmi úthálózat fejlesztési program, valamint az országos közúthálózat fejlesztéseinek 2006. évi megvalósítása érdekében.

VI. A 2005. évi CLIII. törvény 36. §-ának (3) bekezdése alapján

1. 1037/2006.(IV. 6.) Korm. határozat

a Dunán kialakult árvízi veszélyhelyzetben teendő intézkedésekről szóló Cselekvési Program végrehajtásához szükséges intézkedésekről

A Kormány az MFB Rt. által euróban meghatározott éven túli lejáratú hitelfeltételekhez és kötvénykibocsátásokhoz kapcsolódóan az árvíz miatt elemi kárt szenvedett térségben a gazdálkodó szervezetek, önkormányzatok és természetes személyek részére a kár következményeinek felszámolását szolgáló beruházások finanszírozásához 20 milliárd forintos mértékig árfolyam-garanciát vállal.

2. 1100/2006. (X. 27.) Korm. határozat

a Pályamódosító Hitelprogramhoz kapcsolódó árfolyam-garanciáról

A Kormány az MFB Rt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan a külön jogszabályban meghatározott Pályamódosító Hitelprogram finanszírozásához 20 milliárd forintos mértékig árfolyam-garanciát vállal.

XIII. Felhatalmazások

1. A 2006. évi költségvetési törvényben kapott felhatalmazások teljesítése

A 2006. évi költségvetési törvény 3. §-ában a központi költségvetés hiányának finanszírozására és adósságának kezelésére, valamint a Kincstári egységes számla folyamatos likviditásának biztosítására kapott felhatalmazásokról szóló részletes beszámoló a „A központi költségvetés finanszírozása” és a „A központi költségvetés adósságának alakulása” című pontokban található.

A pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék és kölcsön típusú követelések állománya 2006. év folyamán együttesen 4235,2 millió forinttal csökkent. A jogerős bírói végzéssel lezárt felszámolásoknál elszámolt veszteségek közel 90%-kal (3733,9 millió forinttal) csökkentették a követelések állományát. Az állománycsökkenés fennmaradó részét a törlesztések (501,3 millió forint) eredményezték.

A 2006. évi költségvetési törvény 4. §-ának (3) bekezdésében kapott felhatalmazás alapján a Kormány a közszolgálati műsorszolgáltatók létszámcsökkentésének költségvetési támogatásáról szóló 351/2006. (XII. 23.) Korm. rendeletet alkotta meg. A közszolgálati média részvénytársaságok létszámcsökkentésének támogatására - igény hiányában - nem került sor.

A 2006. évi költségvetési törvény 5. §-ában foglalt, az ÁPV Zrt. kötelezettségeire, illetve a privatizációért felelős miniszter jogaira vonatkozó felhatalmazásokról szóló beszámoló „Az ÁPV Zrt. 2006. évi tevékenysége” című pontban található.

A 2006. évi költségvetési törvény 6. §-a arra hatalmazta fel a Kormányt, hogy az ÁPV Zrt. tárgyi eszközeit és készleteit nemzetközi segélyezésre térítésmentesen felhasználja. 2006-ban nem volt ilyen célú felhasználás.

A 2006. évi költségvetési törvény 8. §-ában foglalt, a KVI-re vonatkozó felhatalmazásokról szóló beszámoló „A Kincstári Vagyoni Igazgatóság 2006. évi vagyonkezelési tevékenysége” című pontban található.

A 2006. évi költségvetési törvény 14. §-ának (3) bekezdésben kapott felhatalmazás alapján a pénzügyminiszter és a belügyminiszter a helyi önkormányzatokat és a többcélú kistérségi társulásokat 2006. évben egyes központi költségvetési kapcsolatokból megillető forrásokról szóló 4/2006. (I. 26.) PM-BM együttes rendeletet alkotta meg.

A 2006. évi költségvetési törvény 30. §-ának (1) bekezdése b)-d) pontja alapján a szakmai és informatikai fejlesztési feladatok támogatásának igénylési rendjéről szóló 18/2006. (IV. 24.) OM rendeletet alkották meg.

A 2006. évi költségvetési törvény 32. §-ának (6) bekezdése alapján a nemzeti és etnikai kisebbségi szervezetek költségvetési támogatásáról szóló 12/2006. (II. 16.) OGY határozat került elfogadásra.

A 2006. évi költségvetési törvény 33-44. § rendelkezései felhatalmazzák a Kormányt kezesség- és viszontgarancia vállalásokra. E kezesség- és viszontgarancia vállalások bemutatását az „Állami kezesség és viszontgarancia érvényesítése”, „Törvényekben előírt beszámolási és tájékoztatási kötelezettségek” című fejezet 3. pontja, az indokolás „Az állam által vállalt kezességek/garanciák állományi adatai” című tájékoztató táblák tartalmazzák.

A 2006. évi költségvetési törvény 50. §-ának (10) bekezdése alapján a színházi feladatot ellátó kht-k fenntartóváltására nem került sor, ezért a pénzügyminiszter a felhatalmazással nem élt.

A 2006. évi költségvetési törvény 51. § (3) bekezdésében kapott felhatalmazás alapján a Kormány a maradvány megállapításának módjára, összegének mérséklésére, fejezetenkénti meghatározására a fejeztek 2006. évi maradványképzési kötelezettségének teljesítéséről szóló 2239/2006. (XII. 23.) Korm. határozatot alkotta meg.

A 2006. évi költségvetési törvény 52. §-ának (3) bekezdése alapján a helyi önkormányzatokat és a többcélú kistérségi társulásokat 2006. évben egyes központi költségvetési kapcsolatokból megillető forrásokról szóló 4/2006. (I. 26.) PM-BM együttes rendeletet alkották meg.

A 2006. évi költségvetési törvény 68. §-ának (4) bekezdése alapján a decentralizált helyi önkormányzati fejlesztési támogatási programok előirányzatai, valamint a vis maior tartalék felhasználásának részletes szabályairól szóló 295/2005. (XII. 23.) Korm. rendeletet és a 2006. évi decentralizált fejlesztési programok előirányzatainak régiók és megyék közötti felosztásáról, valamint a terület- és régiófejlesztési célelőirányzat felhasználásának részletes szabályairól szóló 90/2004. (IV. 25.) Korm. rendelet és a decentralizált helyi önkormányzati fejlesztési támogatási programok előirányzatai, valamint a vis maior tartalék felhasználásának részletes szabályairól szóló 295/2005. (XII. 23.) Korm. rendelet módosításáról szóló 7/2006. (I. 13.) Korm. rendeletet alkották meg.

A 2006. évi költségvetési törvény 75. §-ának (3) bekezdése alapján a világbanki kölcsönnel összefüggő tőketörlesztéssel és kamat kiadással kapcsolatos előirányzat túllépés engedélyezésére a Nyugdíjbiztosítási Alapnál sor került a felügyeletet ellátó miniszter által, az Egészségbiztosítási Alap esetében ilyen intézkedésre nem volt szükség.

A 2006. évi költségvetési törvény 75. §-ának (4) bekezdése alapján a Nyugdíjbiztosítási Alapnál a nyugellátásban részesülő személyek évközi nyugellátás emelése végrehajtásával összefüggő kiadások túlteljesülését a felügyeletet ellátó miniszter engedélyezhette, a végrehajtás megtörtént.

A 2006. évi költségvetési törvény 75. § (6) bekezdésben kapott felhatalmazás alapján az egészségügyi miniszter engedélyezte az Egészségbiztosítási Alap egyes működési kiadási előirányzatainak (személyi juttatások és munkaadókat terhelő járulékok) törvényben meghatározottak szerinti túllépését.

A 2006. évi költségvetési törvény 75. § (7) bekezdése értelmében az egészségügyi miniszter végrehajtotta a gyógyító-megelőző ellátás jogcímcsoport csökkentését és a gyógyszertámogatás kiadásai jogcím előirányzat növelését 8450,0 millió forinttal.

A 2006. évi költségvetési törvény 76. § értelmében a Kormány átcsoportosításokat hajtott végre a fejezeti államháztartási tartalék terhére a 2164/2006. (IX. 20.) Korm. határozattal és a 2181/2006. (X. 25.) Korm. határozattal.

A 2006. évi költségvetési törvény 77. § alapján a pénzügyminiszter évközben engedélyezte a gyógyászati segédeszköz támogatás 10% alatti és a gyógyító-megelőző ellátás 5% alatti időarányos kiadási túllépését, míg a Kormány engedélyezte a gyógyító-megelőző ellátás 5% feletti időarányos kiadás túllépését [2147/2006. (VIII. 30.) Korm. határozat, 2165/2006. (IX. 29.) Korm. határozat, 2181/2006. (X. 25.) Korm. határozat].

A 2006. évi költségvetési törvény 79. § értelmében az Országos Egészségbiztosítási Pénztár a gyógyító-megelőző ellátás jogcímcsoportból finanszírozott egészségügyi szolgáltatók részére a tizenharmadik havi illetmény, illetve munkabér január havi kifizetéséhez kérelemre január hónapban előleget folyósított. Az előleget az OEP a tárgyév február 1-jétől tizenegy havi egyenlő részletben vonta le az esedékes finanszírozási összegből.

A 2006. évi költségvetési törvény 103. §-ának a) pontjában a Kormány arra kapott felhatalmazást, hogy állapítsa meg az egyedi támogatások, valamint az egyéb vállalati támogatások keretében nyújtott termelési támogatásokat és azok felhasználási szabályait. A Kormány e felhatalmazás alapján fogadta el a gazdálkodó szervezetek 2006. évi egyedi termelési támogatásáról szóló 26/2006. (II. 7.) Korm. rendeletet.

A 2006. évi költségvetési törvény 103. §-ának c) pontjában a Kormány arra kapott felhatalmazást, hogy állapítsa meg a fejlesztési célú új pályázati felhívások közzétételének, és a pályázati felhívásokon kívüli fejlesztési támogatási döntések meghozatalának részletes szabályait. A Kormány e felhatalmazás alapján fogadta el a 2006. évi új fejlesztési célú pályázati felhívások közzétételének és egyedi fejlesztési támogatási döntések meghozatalának egyes szabályairól szóló 74/2006. (IV. 3.) Korm. rendeletet.

A 2006. évi költségvetési törvény 103. §-ának d) pontjában a Kormány arra kapott felhatalmazást, hogy állapítsa meg legkésőbb 2006. június 30-áig a szociális ágazat irányításáért felelős miniszter által működtetett irányított területi kiegyenlítési rendszer részletes szabályait. A Kormány e felhatalmazás alapján fogadta el a szociális, gyermekjóléti és gyermekvédelmi szolgáltatások 2007. évi irányított területi kiegyenlítési rendszeréről szóló 239/2006. (XI. 30.) Korm. rendeletet.

A 2006. évi költségvetési törvény 103. §-ának g) pontjában a Kormány arra kapott felhatalmazást, hogy állapítsa meg a „pályamódosító hitelprogram” keretében nyújtott hitel igénybevételének feltételeit. A Kormány e felhatalmazás alapján fogadta el a „Pályamódosító hitelprogram” keretében nyújtott hitel igénybevételének feltételeiről szóló 212/2006. (X. 27.) Korm. rendeletet.

A 2006. évi költségvetési törvény 108. §-ban kapott felhatalmazás alapján a Kormány a 2225/2006. (XII. 18.) Korm. határozatban foglaltaknak megfelelően a vasúti személyszállítási járműpark fejlesztését szolgáló iker motorkocsikhoz kapcsolódó tartalék alkatrész ellenértékének megfelelően a XV. Gazdasági és Közlekedési Minisztérium fejezet, 25. Fejezeti kezelésű előirányzatok cím, 40. Fejezeti tartalék alcím előirányzatát 272,5 millió forinttal megemelte és az árfolyam különbözetnek megfelelően helyesbítette, azaz 24 millió forinttal csökkentette. Az előirányzat tényleges növekménye tehát 248,5 millió forint volt.

A felhatalmazásnak megfelelően a MÁV Zrt. a kapott költségvetési juttatást befizette a XLI. A központi költségvetés kamatelszámolásai, tőke-visszatérülései, az adósság- és követeléskezelés költségei fejezet, 4. Tőkekövetelések visszatérülése cím, 1. Kormányhitelek visszatérülése alcím előirányzat javára.

A 2006. évi költségvetési törvény 109. §-ban kapott felhatalmazás alapján a pénzügyminiszter a Magyar Állam nevében 2006. novemberében átvállalt a Nemzeti Autópálya Zrt. addig felhalmozódott hitelállományából 60 milliárd forintot, majd 2006. december 28-án további 355,9 milliárd forintot és annak járulékait. (Az összesen átvállalt hitelállomány tehát a 2006. évi előirányzattal megegyezően 415,9 milliárd forint volt.) A Nemzeti Autópálya Zrt. ezzel szemben igazolta a kész szakaszok átadását, a félkész szakaszokkal kapcsolatos kiadásokkal elszámolt.

2. A zárszámadási törvényben kért felhatalmazások

A zárszámadási törvény 7. § (1)-(2), (4), (6), (7)-(10) bekezdéseiben kapott felhatalmazás alapján a helyi önkormányzatokat 2005. évben megillető normatív állami hozzájárulásokról, normatív, kötött felhasználású támogatásokról, személyi jövedelemadóról, a bérkiadások kiegészítő támogatásáról, a települési önkormányzatok jövedelemdifferenciálódását mérsékelő kiegészítésről, illetve beszámításról, valamint az államháztartási tartalékról szóló 4/2005. (I. 28.) PM-BM együttes rendelet végrehajtásáról szóló 31/2006. (XII. 13.) PM-ÖTM együttes rendeletet alkották meg.

A zárszámadási törvény 7. § (20) bekezdésében kapott felhatalmazás alapján a Kormány a közműfejlesztési támogatás visszafizetésének ütemezéséről - az érintett önkormányzat kérése alapján - külön rendelkezhet. A felhatalmazás alapján a helyi önkormányzatok által 2002-2005. években jogtalanul igénybe vett közműfejlesztési támogatás visszafizetésének ütemezéséről szóló 34/2007. (III. 7.) Korm. rendeletet alkották meg.

XIV. A kormányzati szektor adóssága és hiánya az európai unió módszertana szerint

1. Az uniós és az államháztartási elszámolások főbb módszertani eltérései

Az uniós statisztikai szabványok által definiált kormányzati szektor nagyobb szervezeti kört ölel át, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik, vagy nem a kormányzati szektorba, ehhez legalább 3-5 éves tartós tendencia alapján kell megítélni az adott szervezet gazdasági magatartását. A statisztikai ismérvek alapján a 2003-2006-as időszakban a kormányzati szektorba tartozó, államháztartáson kívüli szervezetek a következők voltak:

- az Állami Privatizációs és Vagyonkezelő (ÁPV) Zrt.;

- a Nemzeti Autópálya (NA) Zrt.;

- az Állami Autópálya Kezelő (ÁAK) Zrt. (2006. január 1-jétől besorolva);

- a mezőgazdasági szövetkezeti üzletrészek felvásárlásával és kezelésével megbízott MFB Üzletrészhasznosító Rt. és felszámolás alatt álló CASA Kft.;

- az Államadósság Kezelő Központ (ÁKK) Zrt.;

- Magyar Államkincstár Rt. (2002-től 2003. június végéig létezett);

- a Magyar Televízió Zrt.;

- a Magyar Rádió Zrt.;

- az Országos Rádió- és Televízió Testület;

- a Duna Televízió Zrt.;

- a Magyar Távirati Iroda Zrt.;

- a Rendezvénycsarnok Zrt.;

- a végelszámolás alatt álló Sportfolió Kht.;

- a Művészetek Palotája Kht. és a beruházásban érintett projektcégek (Hagyományok Háza Ingatlanfejlesztő Kft., Nemzeti Filharmónia Ingatlanfejlesztő Kft., Duna Múzeum Ingatlanfejlesztő Kft.);

- a Magyar Turizmus Zrt., továbbá

- a kormányzat által irányított és többségükben finanszírozott non-profit szervezetek (elsősorban a közalapítványok és bizonyos közhasznú társaságok).

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a non-profit szervezetek, közhasznú társaságok osztályozásáról. E szervezetek a statisztikában gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő non-profit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük jellege alapján a kormányzathoz tartoznak a közhasznú társaságként működő szervezetek közül a közútkezelő társaságok, egyes színházak, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha a kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertan, az ESA’95 nemzeti számla statisztikai rendszer uniós tanácsi rendelet, amely a tagsággal a magyar jogrend részévé vált.

- Elszámolandó tranzakciók köre:

- Az ESA’95 statisztikai módszertan a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvény-műveleteket) figyelmen kívül hagyja.

- Egyes, a pénzforgalomban nem jelentkező műveleteket kiadásként számol el, így pl. a hiteltartozások állami átvállalását, a követelések elengedését (pl. kölcsönnyújtásból származó követelések elengedését, visszterhes támogatás átalakítása végleges támogatássá), vagy bevételként rögzít (állami hiteltartozás elengedését a hitelező által), az általános számviteli előírásokhoz hasonlóan.

- A gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófa-veszteség), és az átértékelődés folyamatait (az ár-, árfolyam-változásokat) nem.

- Számbavétel időpontja:

A pénzforgalmi helyett eredményszemléletű számbavételt kér, azaz a bevételeket és kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön).

- Számbavétel értéke:

A tranzakciókat, az eszközöket és kötelezettségeket piaci áron kell értékelni.

Az uniós tagországok az ún. Túlzott Hiány Eljárás keretében az ESA’95 módszertan általános előírásaitól - elsősorban a pénzügyi derivatívák és bizonyos kamatok kezelését, illetve az adósságelemek értékelését érintően - némiképp eltérő számbavételt kötelesek alkalmazni az ún. maastrichti adósság- és hiánymutató kalkulálásához. Az eltérés abból adódik, hogy az adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, és a névértéktől eltérő áron történt adósság-kibocsátások állományi adatait a névértékre való átszámítással kell korrigálni.

2. A kiemelt mutatószámok

Az Európai Unió jogrendje szerint a tagországoknak a Túlzott Hiány Eljárás (EDP) keretében évente két alkalommal, 2005-ig bezárólag március és szeptember elsejéig kellett, 2006-tól kezdődően április és október elsejéig kell hivatalos jelentésben (Notifikáció) közölniük a két kiemelt kormányzati mutatót: a kormányzati szektor adósságát és hiányát. A határidők egy hónappal történt módosítása révén összhang teremtődött az uniós adatszolgáltatásokban. A költségvetési statisztikák minőségének fejlesztésére vonatkozó bizottsági ajánlások alapján a kormányzati hiány- és adósságmutatókat nemcsak levezetéssel, hanem a nemzeti számla statisztikák rendszerében való előállítással kell megalapozni. Az új határidők megegyeznek a kormányzati szektor negyedéves nemzeti számlájának közlési határidejével, így a nemzeti statisztikai hivatalok átvehetik a pénzügyminisztériumoktól az első adatközlés feladatát. Ezzel kiküszöbölhető a korábban általánosan tapasztalt eltérés az első és a második adatközlés között.

Az előzőeknek megfelelő változás következett be hazánkban is, 2006 tavaszától már a Központi Statisztikai Hivatal állítja össze a Notifikációs jelentést valamennyi tényidőszakra. A rendelkezésre álló adatforrások ebben az időszakban lényegében még ugyanazok, mint korábban, az egy hónapnyi többletidő a Központi Statisztikai Hivatal, a Magyar Nemzeti Bank és a Pénzügyminisztérium együttműködése keretében végzett adat- és módszertani egyeztetéseknél hasznosul.

2005. augusztusától átmenetileg módosult Magyarország adatközlési rendszere, miután az Európai Unió méltányolta a nyugdíjreformok költségvetésre gyakorolt hatásának figyelembe vétele mellett felsorakoztatott érveket. Az ilyen típusú egyenlegromlás ugyanis alapvetően más jellemzőkkel bír, mint más szokásos bevételi vagy kiadási komponens: nem egy lazuló költségvetési fegyelem eredménye, ellenkezőleg a hosszú távon fenntartható fiskális politika érdekében tett intézkedés. Az EU szerveinek korábbi álláspontját azonban az határozta meg, hogy a Túlzott Hiány Eljárás céljára kiválasztott statisztikai mutatót (Nettó hitelnyújtás/hitelfelvétel) változatlan, korrekció nélküli formában kívánták alkalmazni. Ennek szellemében döntöttek úgy, hogy noha a kötelező járulékfizetésen alapuló, tőkefedezeti jellegű magánnyugdíj-rendszereket a statisztikai módszertan a pénzügyi vállalkozások szektorába sorolja, átmenetileg mégis lehetőség van ezen nyugdíjrendszerek kormányzati szektorban való elszámolására, vagyis bevételeiknek, kiadásaiknak, adósságaiknak a kormányzati mutatókban való figyelembe vételére. A magánnyugdíj-pénztárak, mint szervezetek tehát átmenetileg a kormányzatban kerültek elszámolásra, a kedvezményt alkalmazó országoknak (Svédország, Lengyelország, Szlovákia, Dánia és Magyarország) az EU felé valamennyi éves és évközi statisztikai adatszolgáltatásában így kellett eljárnia. Emiatt az elemzésre használatos mutatókészlet megkettőződött.

Az Eurostat által kiadott, fentiekben megfogalmazott engedély a 2006. októberben esedékes Notifikációt jelölte meg utolsó alkalomként e kedvezmény igénybe vételére, a 2007. márciusi Notifikációban a teljes adatközlési időszakra (2003-2007 évekre vonatkozóan) vonatkozóan vissza kellett térni az eredeti statisztikai módszertanra.

A jelenleg érvényes módszertannak (magánnyugdíj-pénztárak a pénzügyi vállalkozások szektorának részei) megfelelő EDP mutatók idősora az alábbi táblázatban található a 2003-2006. évekre.

 A kormányzati szektor több mutatóinak alakulása a 2007. áprilisi Notifikáció alapján

 

 2003

 2004

 2005

 2006 előzetes

 GDP

 18 935,7

 20 712,3

 22 026,8

 23 561,5

 Kormányzati szektor hiánya

 - 1 365,2

 - 1 336,4

 - 1 715,7

 - 2 163,8

 (GDP%)

 - 7,2%

 - 6,5%

 - 7,8%

 - 9,2%

 Kormányzati szektor adóssága

 10 981,8

 12 296,2

 13 582,4

 15 557,8

 (GDP%)

 58,0%

 59,4%

 61,7%

 66,0%

2.1. Az adósságmutató módszertana és alakulása

Az adósságmutató értékét és viszonyszámát nemcsak az adósságállomány alakulása, számbavételének módja befolyásolja, hanem az is, hogy a kormányzati szektoron belüli szervezetek milyen nagyságrendben birtokolnak ezekből az adósságokból. A költségvetési/zárszámadási prezentáció a központi költségvetés könyvi értéken nyilvántartott, hitelviszonyból származó bruttó adósságáról ad számot.

A maastrichti adósságmutató a statisztikai értelemben vett kormányzati szektor (az 1. pontban ismertetett szervezeti kör) konszolidált bruttó adósságát névértéken fejezi ki. A konszolidálás a kormányzati szektoron belüli adósságelemeket (pl. az Egészségbiztosítási Alap likviditási hitelét a Kincstártól, a helyi önkormányzatok tárcájában lévő állami értékpapírokat) kiszűri. A Túlzott Hiány Eljárás referenciaértékeként választott adósság egy bruttó szemléletű mutató: a különböző pénzügyi instrumentumokban fennálló kötelezettségek nem csökkenthetők (nem nettósíthatók) az azonos instrumentumokban fennálló követelésekkel (pl. a Magyar Állam Világbankkal szemben fennálló tartozása nem csökkenthető a nem kormányzati szerveknek továbbkölcsönzött hányaddal, külföldi tartozásaink nem nettósíthatóak a külfölddel szembeni követelésekkel, pl. egyes fejlődő országoknak nyújtott kormányhitelekkel). A névértéken számított adósság a visszaváltáskor ténylegesen fizetendő érték szerinti számbavételt jelenti. A derivatívák piaci termékek, névértékkel nem rendelkeznek, ezért nem részei az uniós adósságmutatónak. A magyar államháztartási számviteli szabályok szerint a diszkont-értékpapírokat kibocsátási áron tartják nyilván, így a kibocsátási és visszaváltási értékük (névértékük) különbözete az Államadósság Kezelő Központ Zrt. által nyilvántartott értékpapír-adósságot növeli.

 

 

 Kormányzati szektor adósságának alakulása (adatok Md Ft-ban)

 2007. áprilisi Notiflkáció (MNB számítása)

 

 2003

 2004

 2005

 2006 előzetes

 Központi kormányzat adóssága

 10 898,0

 12 169,4

 13 353,9

 15 170,6

 ebből:

 

 

 

 

 Központi költségvetés adóssága névértéken

 10 678,3

 11 695,1

 12 833,6

 14 796,3

 ebből: Központi költségvetés bruttó adóssága (könyvi értéken)

 10 587,7

 11 592,4

 12 765,6

 14 705,7

 ebből: Diszkontkincstárjegyek névértékének és kibocsátási értékének különbözete

 90,7

 102,8

 68,0

 90,6

 ÁPV Rt. adóssága

 20,0

 157,1

 161,5

 161,2

 Nemzeti Autópálya Zrt. adóssága

 69,9

 69,9

 221,9

 27,7

 Állami Autópálya Kezelő Zrt. adóssága

 - 

 - 

 - 

 33,9

 Helyi önkormányzatok adóssága

 282,1

 342,6

 418,3

 565,8

 Társadalombiztosítás adóssága

 384,2

 441,9

 481,2

 142,0

 Kormányzati szektor nem konszolidált adóssága névértéken

 11 564,3

 12 953,9

 14 253,3

 15 878,3

 Kormányzaton belüli konszolidálás

 - 582,4

 - 657,7

 - 670,9

 - 320,5

 Kormányzati szektor konszolidált adóssága névértéken (maastrichti adósságmutató)

 10 981,8

 12 296,2

 13 582,4

 15 557,8

Az ÁPV Zrt. speciális kötvényes privatizációs technikát alkalmazott a Richter Rt-ben fennálló 25%-os részesedésének eladására. 2004. szeptemberében ötéves lejáratú kötvény aukciós kibocsátására került sor, amely lejáratkor, 2009-ben lesz átcserélhető a részvényekre. A kötvénykibocsátás - névértéken számítva mintegy 161 milliárd forint - miatt fennálló tartozás az államadósság részét képezi.

Az autópálya-építés finanszírozása érdekében a Nemzeti Autópálya (NA) Zrt. hiteleket vett fel, a felhalmozódott adósságának állományát a központi költségvetés több lépésben vállalja át a társaságtól. Ez az adósságátvállalás sem a kormányzati egyenleg, sem a kormányzati adósság szempontjából nem jelent többletet, mert a társaság statisztikai szempontból a kormányzathoz tartozik, így a költségvetés és a társaság közötti tranzakciók elszámolása körön belül történik, mindössze az adósság kötelezettje változik. 2006-ban 415,9 milliárd forint adósság átvállalására került sor, beleértve az Állami Autópálya Kezelő (ÁAK) Zrt-től NA Zrt-hez került 105 milliárd forintnyi adósságot. 2007-ben a maradék, mintegy 28 milliárd forintnyi adósság is átvállalásra került, így a társaság év végi adósságállománya várhatóan zérus lesz.

A matricabevételek 2006-tól az Útpénztárat illetik meg, az ÁAK Zrt. sem az általa üzemeltetett autópályák, sem azok használata arányában nem tarthat vissza az általa ügynökként beszedett matricabevételekből, ezáltal az úthasználóktól származó piaci jellegű bevételei megszűntek, kormányzati körön kívül tartása kérdésessé vált. 2006 nyarán született döntés az ÁAK Zrt. - és ezzel a teljes autópálya építés - körön belül történő elszámolásáról. Ennek következtében mind az ESA hiány, mind az államadósság jelentősen módosult. 2006. végén a befejezetlen autópálya szakaszok és a kapcsolódó hitelek az ÁAK Zrt-től az NA Zrt-hez kerültek, a befejezett szakaszokhoz kapcsolódó hitelek átvállalására 2007-ben került sor. Ennek megfelelően 2006 végén a társaság adósságállománya 33,9 milliárd forint volt, 2007 végén várhatóan nulla lesz.

A kormányzati szektor adósságába beletartoznak a helyi önkormányzatok hitelviszonyon alapuló tartozásai, valamint a központi költségvetés által biztosított megelőlegezések (utóbbiak azonban konszolidálásra kerülnek kormányzati szinten), míg az önkormányzatoknál eszközként felhalmozott állampapírok állománya csökkenti a kormányzati szektor egészének adósságát. A társadalombiztosítási alapoknak a Kincstári Egységes Számláról nyújtott likviditási hitel év végi állománya, valamint az év végi megelőlegezések is az alrendszer adósságaként mutatandók ki az uniós statisztikában, a kormányzati szinten konszolidált adósságot azonban nem érinti.

2.2. A hiánymutató módszertana és alakulása

A maastrichti hiánymutató és az Áht.-ben meghatározott deficitmutató tartalmi eltérése elsősorban a szervezeti kör különbözőségéből és az eredményszemléletű számbavételből adódik, de más jellegű tételek is befolyásolják. 2003-2006 közötti alakulása és alrendszerenkénti megbontása az alábbi táblázatban található:

 Pénzforgalmi, EDP és ESA egyenlegmutató alakulása (milliárd forintban)

 2007. április

 Notifikáció

 

 2003

 2004

 2005

 2006 előzetes

 GDP

 18 936

 20 712

 22 027

 23 562

 

 A) Államháztartás pénzforgalmi egyenlege

 - 1 094,6

 - 1 317,0

 - 1 067,6

 - 2 186,3

 a) Eredményszemléletesítés hatása

 - 125,0

 14,6

 33,5

 63,9

 b) Pénzügyi tranzakciók kiiktatása

 - 34,0

 - 4,8

 - 468,6

 - 11,9

 c) Egyéb korrekciók

 12,2

 215,9

 - 8,9

 156,8

 Központi költségvetés

 0,4

 211,7

 - 13,5

 152,1

 Letéti számla műveletek

 - 5,9

 0,0

 0,0

 0,0

 Egyházi ingatlanrendezés gyorsítása

 0,0

 0,0

 0,0

 - 18,3

 Rendezvénycsarnok Rt. hiteltartozásainak átvállalása

 0,0

 28,9

 0,0

 0,0

 Postabank értékesítése utáni társasági adó átminősítése

 0,0

 - 10,7

 0,0

 0,0

 Tőketranszfer MÁV-nak (követelés-elengedés)

 - 0,8

 0,0

 0,0

 0,0

 Külföldi országokkal szembeni követelések elengedése

 0,0

 - 4,8

 0,0

 - 46,1

 Orosz államadósság elengedése

 - 35,6

 0,0

 0,0

 0,0

 Gripen lízing átminősítése pénzügyi lízinggé

 0,0

 0,0

 0,0

 - 60,9

 MOL befizetés

 0,0

 0,0

 0,0

 12,0

 Mobil-telefon koncesszió

 0,8

 36,1

 0,8

 0,8

 ÁPV Rt. által beszedett privatizációs bevételek beutalása a Kincstári Egységes Számlára

 42,0

 166,5

 0,0

 268,7

 EU-transzferek

 0,0

 - 2,8

 - 16,0

 0,0

 MAHART támogatás

 0,0

 - 1,5

 0,0

 0,0

 Non-profit szervezetek természetbeni átadás

 0,0

 0,0

 1,7

 0,0

 MTV adósság-átvállallás

 0,0

 0,0

 0,0

 - 4,1

 Helyi önkormányzat

 11,8

 4,2

 4,6

 4,6

 Lakásprivatizáció elszámolása

 3,9

 4,2

 4,6

 4,6

 Gázközműkötvény természetbeni átadása

 7,9

 0,0

 0,0

 0,0

 d) Államháztartáson kívüli szervezetek egyenlege

 - 123,8

 - 245,0

 - 204,1

 - 186.3

 e) Swap és határidős ügyletek pénzárama

 6,6

 3,7

 - 2,2

 - 12,1

 B) ESA-híd összesen (a+b+c+d+e)

 - 263,9

 - 15,6

 - 650,2

 10,4

 C) Kormányzati szektor ESA egyenlege (A+B)

 - 1 358,6

 - 1 332,7

 - 1 717,9

 - 2 175,9

 D) Kormányzati szektor EDP egyenlege (A+B-e=C-e)

 - 1 365,2

 - 1 336,4

 - 1 715,7

 - 2 163,8

 Központi kormányzat alszektor EDP egyenlege

 - 1 094,1

 - 1 229,7

 - 1 583,1

 - 2 368,7

 ebből Államháztartáson kívüli szervezetek egyenlege

 - 123,8

 - 245,0

 - 204,1

 - 186,3

 Vállalatok összesen

 - 132,0

 - 244,3

 - 203,8

 - 182,9

 ÁPV Rt

 - 89,2

 - 209,5

 - 52,8

 - 308,5

 Nemzeti Autópálya Rt.

 - 36,4

 - 7,3

 - 147,6

 141,7

 Állami Autópálya Kezelő Rt.

 

 

 

 - 0,1

 Államadósság Kezelő Központ Rt.

 - 0,1

 0,9

 0,0

 0,0

 Üzletrészhasznosító Rt. + CASA Rt.

 0,4

 - 3,0

 7,4

 - 13,2

 Média társaságok (MTI Rt.-vel együtt)

 1,1

 - 8,2

 - 3,9

 1,4

 Egyéb társaságok

 - 15,7

 - 15,3

 - 4,1

 - 4,3

 Egyéb korrekciók (beruházási statisztika)

 8,1

 - 1,7

 - 2,8

 0,0

 Non-profit szervezetek

 8,1

 - 0,7

 - 0,4

 - 3,4

 Helyi kormányzat alszektor EDP egyenlege

 - 29,3

 - 44,9

 - 95,3

 - 185,9

 Társadalombiztosítás EDP egyenlege

 - 241,9

 - 61,7

 - 37,3

 390,8

A 2006. évi elszámolásokat is befolyásoló jelentősebb tételek a következők:

a) Az Eurostat a módszertani megalapozottság és a tagországokban folytatott eltérő gyakorlat megszüntetése érdekében 2004-ben szabályozta a köz- és magánszféra hosszú távú együttműködésének statisztikai elszámolását. A rendezőelv a fő kockázatok telepítése: amennyiben a partner viseli a beruházás kockázatát és a rendelkezésre állási vagy a keresleti kockázat egyikét, a konstrukció az állam szempontjából szolgáltatás-vásárlásnak minősül. Amennyiben a kockázatelemezés ellenkező eredményre jut, vagy a partner gazdasági magatartása alapján nem minősül piaci szereplőnek, a konstrukciót kormányzati beruházásnak kell tekinteni. A PPP Tárcaközi Bizottság az előkészítő és a megvalósítási szakaszban is értékeli a projekteket, ennek keretében a Központi Statisztikai Hivatal véleményt nyilvánít a projektek statisztikai kezeléséről.

A korábbiakban kifejtett okok miatt 2006 nyarán született döntés az ÁAK Zrt. - és ezzel a teljes autópálya építés - körön belül történő elszámolásáról. Ennek következtében az ESA hiány, mind az államadósság jelentősen módosult. 2006. végén a befejezetlen autópálya szakaszok és a kapcsolódó hitelek az ÁAK Zrt-től az NA Zrt-hez kerültek, a befejezett szakaszokhoz kapcsolódó hitelek átvállalására 2007-ben került sor. A fenti táblázat adatai szerint az NA Zrt. ás az ÁAK Zrt 141,6 milliárd forinttal javította az ESA egyenleget. Ennek oka, hogy az adósságátvállalás tőke transzferként, az eredeti adósnál bevételként, az átvállalónál kiadásként jelentkezik. Azaz a 415,9 milliárd forintos adósságátvállalás nélkül a két cég együttesen 274 milliárd forinttal rontották volna a kormányzati szektor ESA’95 szerinti hiányát.

b) A Művészetek Palotája (korábban Millenniumi Városközpont Kulturális Tömb) beruházás vállalati szektorban tartását indokolja, hogy a Magyar Köztársaság 2004. évi költségvetéséről szóló 2003. évi CXVI. törvény felhatalmazása alapján hosszúlejáratú - 30 éves - kötelezettség vállalást tartalmazó PPP-típusú szerződéskötésre került sor. A projektet az Eurostat 2005-ben kormányzati beruházásnak minősítette, ami azzal járt, hogy a beruházási időszakban 2002-2004 között a létesítmény 32 milliárd forintos beruházási költségét kormányzati kiadásként kellett elszámolni az államadósság egyidejű növelésével. A mindenkor fizetendő rendelkezésre állási díj egy része az uniós elszámolásokban adósságtörlesztésként és kamatfizetésként számolandó el.

c) A Gripen-szerződés keretében 14 repülőgép NATO-kompatibilissé tétele történik meg és ezzel párhuzamosan kiépülnek a földi irányítási és más kiszolgáló rendszerek. A magyar fél oktatási-képzési szolgáltatásokat is igénybe vesz, a gépek tulajdonjoga a svéd partnernél marad. A rendelkezésre állás időpontjától kezdődően 10 éves bérleti periódus indul, mely időszak a szakértők szerint mintegy harmada a repülőgépek felújítás után kalkulálható hasznos élettartamának. A magyar fél rendelkezik ugyan vételi opcióval, a vásárlásról az Országgyűlés jogosult dönteni. Ezen ismérvek alapján az ügylet szolgáltatás-vásárlással kombinált bérletnek tűnhet, de az Eurostat munkadöntést hozott valamennyi hosszú lejáratú szerződéses konstrukcióban megvalósuló katonai eszköz beszerzésére/bérletére. A döntés értelmében minden esetben vásárlásként kell elszámolni az ilyen ügyeleteket, mégpedig abban az időpontban, amikor az eszközöket a kormányzat birtokba veszi. Ez azt jelenti, hogy a teljes bérleti időszakban a folyó (képzési, fenntartási, rendszerirányítási stb.) költségek folyamatosan, míg egy-egy nagyobb összegű kormányzati kiadás a gépek statisztikai „beszerzéseként” 2006-2007-ben jelentkezik. A repülőgépek beérkezése előtti időszakban ténylegesen kifizetett lízingdíjakból a repülőgépekre jutó rész előlegfizetésnek tekintendő. A beérkezés éveiben a statisztikai „vételár” és az előleg különbözeteként hitelfelvételt is könyvelni kell (a pénzügyi lízing mintájára), majd a beérkezést követő időszakban a lízingdíj meghatározott része a statisztikai hitelfelvétel törlesztésére fordítandó.

Az eredeti tervekkel ellentétben nem 7, hanem 8 gép érkezett 2006-ban Magyarországra, a maradék 6 gép pedig 2007-ben kerül szállításra. Az ütemezés módosulásának következtében az ESA’95 szerinti elszámolásban módosult a Gripen beszerzés hatása az egyenlegre és adósságállományra: 2006-2007-ben az eredetileg kalkuláltnál kisebb mértékben rontja az egyenleget és emeli az adósságot, míg a későbbi években ezzel ellentétes irányú a változás. (2006-ban az eredetileg tervezett 75,1 milliárd forint helyett 61 milliárd forinttal, 2007-ben 67 milliárd forint helyett 37,7 milliárd forinttal növeli az ESA hiányt.)

d) 2004. év végén megtörtént a harmadik generációs mobil távközlési frekvencia (UMTS licence) 15 évre szóló értékesítése. Az Európai Unió statisztikai rendszere ezt a jogosultságot egyszeri vagyonértékesítésnek tekinti, amennyiben a jogosultság öt évet meghaladó időszakra vonatkozik. A jogosultság 2004. évi értékesítésével így nemcsak a 2004-ben tényleges befolyt összegek (17.2 milliárd forint), hanem a további évek részletfizetései is (36,1 milliárd forint) a 2004. évi ESA-egyenleget javították. Ennek következményeként a 2005-től kezdődően a központi költségvetésbe befolyó bevételek már nem számolhatóak el ESA-bevételként. Azok a részletfizetések, amelyek a befizető bevételi forgalmának, jövedelmének alakulásához kapcsolódnak és az előre meghatározott minimumösszeget meghaladják, az adott év ESA-egyenlegét javítják.

e) A volt egyházi ingatlanok tulajdoni rendezése és a kapcsolódó pénzügyi kártalanítás felgyorsításával összefüggésben a Magyar Katolikus Egyház, a Magyarországi Zsidó Hitközösség Szövetsége és a Budai Szerb Ortodox Egyházmegye rendezésre váró ingatlanainak végleges jegyzéke elfogadásra került a 1013/2006. (II. 8.) Korm. határozatban, illetve a 1040/2006. (IV. 10.) Korm. határozatban. A kormányhatározatokban meghatározott kompenzációt a fent említett egyházak, mint állammal szembeni jövőbeni követelést bankoknál faktorálhatják, majd az ebből származó összeget a kormányhatározat tartalmának megfelelő célra használhatják. A mintegy 30 milliárd forint összegű teljes kompenzációból 18,3 milliárd forintnyit faktoráltak 2006-ban az egyházak, melyet pénzforgalomban nem, azonban a maastrichti hiányban és adósságban el kellett számolni a központi kormányzat hiányaként, illetve adósságaként. A pénzforgalmi elszámolásokban a fenti összeg a kormányhatározat szerinti (2007-2011. közötti) ütemezésben, a kártalanítási összegek tényleges kifizetésével jelenik meg. A faktorálással előrehozott részt azonban ekkor már nem kell elszámolni az ESA’95 szerinti számokban, az tehermentesíti az adott időszak ESA kiadásait.

f) 2006-ban a Párizs Klub tagországaival megegyező feltételekkel a Magyar Állam elengedte Irakkal szembeni követeléseinek - mintegy 229,3 millió amerikai dollárnak- kétszer 30%-át. További 20% elengedésére 2008 után kerül sor, amennyiben Irak teljesíti a Nemzetközi Valutaalappal közös programban vállalt kötelezettségeit. Végül a maradék 20 százaléknyi követelés értékesítésre került. Az Eurostat állásfoglalásának megfelelően az adósság teljes egészének elszámolása (80% elengedés, 20% értékesítés) megtörtént az ESA’95 szerinti elszámolásokban a 2006-os évre, ami összességében 46,1 milliárd forinttal rontotta az ESA egyenleget.

g) A Ferihegyi Utasterminál Fejlesztő (FUF) Kft.-ben tulajdonos ADC Affiliate Ltd. (ADC) és ADC & ADMC Management Ltd.(ADMC), mint felperesek, valamint a Magyar Köztársaság, mint alperes közötti per az alperes marasztalásával zárult. Az ítélet értelmében a 17,2 milliárd forintos kártérítés kifizetésével egyidejűleg a felperes köteles volt átadni az alperesnek a FUF Kft-ben meglévő 34%-os tulajdonát. Ennek megfelelően a pénzforgalmi elszámolásokban a teljes összeg kiadásként jelent meg, míg az ESA’95 szerinti elszámolásokban a FUF Kft 34%-os tulajdonának megfelelő összegű (7 milliárd forint) részvényvásárlás is rögzítésre került, így a viszonzatlanul maradt kifizetés (kártérítés), 10,2 milliárd forintos összege terheli az ESA-egyenleget.

h) A Budapest Airport privatizációja során a vevő megfizette az Államot illető 2005. év utáni osztalékot, 10 milliárd forintot. A tavalyi egyeztetések során ezt a tételt az Eurostat 2005-ben elszámolandó előlegnek, következésképp 2006-ban bevételként elszámolható osztaléknak ítélte, nem volt ugyanis elégséges saját likvid fedezet az osztalék kifizetéséhez, az államot megillető osztalékot ténylegesen a vevő fizette ki a privatizációs szerződésben foglaltaknak megfelelően. A 2007. áprilisi Notifikációt követően álláspontját módosítva az Eurostat ezt a tételt privatizációs bevételnek, azaz ESA hiányban el nem számolható tételnek minősítette.

i) Az EDP-felkészültséget ellenőrző, 2003. novemberi Eurostat - EU DG ECFIN - ECB módszertani vizsgálat jelentésének (a továbbiakban: 2003. évi EDP-felkészültségi Jelentés) megállapítását követve a társadalombiztosítási alapok év végén fennálló likviditási-hitel-tartozásainak zárszámadási törvényekben rögzített elengedését a központi kormányzat kiadásaihoz, annak egyenlegét rontva, a társadalombiztosítás bevételéhez, annak egyenlegét javítva kell elszámolni, az elengedésre vonatkozó döntés időpontjában. A Magyar Köztársaság 2005. évi költségvetésének végrehajtásáról szóló 2006. évi XCIX. törvény 17. §-a a NY-alapnak 93,5 milliárd forint, az E-Alapnak 375,3 milliárd forint, összesen 468,8 milliárd forint elengedését írja elő, a 2006. évi számításokban ezt a tételt kell elszámolni a két alszektor között. A statisztikai elszámolási mód mindenesetre ráirányítja a figyelmet a társadalombiztosítási alapok költségvetési kezelésének, költségvetési prezentációjának tarthatatlanságára, az államháztartáson belüli követelés-elengedés megoldatlan költségvetési elszámolására.

j) Az ÁPV Rt. által 2006-ban a Kincstári Egységes Számlára (KESZ) beutalt 268,7 milliárd forint „privatizációs bevétel” statisztikai szempontból kormányzaton belüli végleges transzfer-fizetés. Az analitikus elszámolásokban és a hivatalos államháztartási adatokból kiinduló levezetésben az ÁPV Rt. kiadásaként, a központi költségvetés bevételeként számolandó el, a központi kormányzat számításakor konszolidálandó tétel. A kormányzati szektor egyenlegét nem befolyásolja.

3. Bevételek és kiadások az uniós statisztikában

Az ESA’95 nemzeti számlarendszer a gazdaság valamennyi szektorát egységes keretbe foglaló statisztikai elszámolási rendszer: a termelés és elosztás folyamatait fogja át, források és felhasználások összevetésével egyenlegek sorozatát állapítja meg. Ezen egyenlegek közül választottak ki egyet: a nettó hitelfelvétel/hitelnyújtás mutatóját az EU szervei a kormányok teljesítményének mérésére a stabilizáció és a konvergencia terén, ehhez a mutatóhoz kapcsolták a maastrichti egyenlegkritériumot. A módszertan a bevezetésekor nem tartalmazott „bevétel” és „kiadás” fogalmakat, ezeket a különböző rendelkezésre álló osztályozási aggregátumok összeadásával később határozták meg és illesztették be a szabályozásba. Az uniós tagsággal együtt jár a rendszeres adatszolgáltatási kötelezettség, sőt az idősorok visszamenőleges feltöltése. A kormányzati szektor bevételeinek és kiadásainak idősorát Magyarország 1995-ig vállalta összeállítani az ESA’95 módszertan szerint.

A kormányzati szinten kimutatott bevételek és kiadások konszolidált adatokat tartalmaznak, az EU statisztikai előírásai szerint a konszolidálás a kormányzaton belüli kamatfizetések, folyó és felhalmozási célú transzferek kiszűrésére irányul.

 

 2003

 2004

 2005

 2006 előzetes

 

 2003

 2004

 2005

 2006 előzetes

 A Kormányzati szektor alszektorainak és azok összetevőinek bevételei és kiadásai

  Milliárd Ft-ban

 

  a GDP%-ában

 Bevételek

 Központi költségvetés

 4 582,4

 5 249,2

 5 544,9

 6 307,1

 

 24,2

 25,3

 25,2

 26,8

 Elkülönített állami pénzalapok

 242,8

 305,3

 342,6

 397,6

 

 1,3

 1,5

 1,6

 1,7

 Besorolt vállalatok

 191,9

 316,4

 377,1

 579,8

 

 1,0

 1,5

 1,7

 2,5

 Besorolt non-profit szervezetek

 183,4

 187,8

 198,2

 195,2

 

 1,0

 0,9

 0,9

 0,8

 Nem konszolidált központi kormányzat

 5200,5

 6058,7

 6462,7

 7 479,7

 

 27,5

 29,3

 29,3

 31,7

 Központi kormányzaton belüli konszolidálás

 - 430,1

 - 749,6

 - 882,7

 - 1 135,9

 

 - 2,3

 - 3,6

 - 4,0

 - 4,8

 Konszolidált központi kormányzat

 4 770,4

 5 309,2

 5 580,6

 6 343,8

 

 25,2

 25,6

 25,3

 26,9

 Helyi önkormányzatok

 2 457,0

 2 595,3

 2 747,0

 2 853,6

 

 13,0

 12,5

 12,5

 12,1

 Társadalombiztosítás

 2 629,6

 3 081,8

 3 444,6

 4 159,6

 

 13,9

 14,9

 15,6

 17,7

 Nem konszolidált kormányzat

 9 857,1

 10 986,3

 11 772,3

 13 357,0

 

 52,1

 53,0

 53,4

 56,7

 Kormányzaton belüli konszolidálás

 - 1 915,5

 - 2 793,5

 - 2 478,6

 - 30 54,1

 

 - 10,1

 - 10,6

 - 11,3

 - 13,0

 Konszolidált kormányzat

 7 941,6

 8 792,7

 9 293,7

 10 302,9

 

 41,9

 42,5

 42,2

 43,7

 Kiadások

 Központi költségvetés

 5 575,2

 6 273,3

 6 963,5

 8 545,2

 

 29,4

 30,3

 31,6

 36,3

 Elkülönített állami pénzalapok

 220,2

 266,0

 302,9

 342,0

 

 1,2

 1,3

 1,4

 1,5

 Besorolt vállalatok

 323,8

 560,7

 580,9

 762,7

 

 1,7

 2,7

 2,6

 3,2

 Besorolt non-profit szervezetek

 175,3

 188,5

 198,5

 198,6

 

 0,9

 0,9

 0,9

 0,8

 Nem konszolidált központi kormányzat

 6 294,6

 7 288,5

 8 045,8

 9 848,5

 

 33,2

 35,2

 36,5

 41,8

 Központi kormányzaton belüli konszolidálás

 - 430,1

 - 749,6

 - 882,1

 - 1 135,9

 

 - 2,3

 - 3,6

 - 4,0

 - 4,8

 Konszolidált központi kormányzat

 5 864,5

 6 538,9

 7 163,7

 8 712,6

 

 31,0

 31,6

 32,5

 37,0

 Helyi önkormányzatok

 2 486,3

 2 640,3

 2 842,3

 3 039,4

 

 13,1

 12,7

 12,9

 12,9

 Társadalombiztosítás

 2 871,4

 3 143,5

 3 482,0

 3 768,8

 

 15,2

 15,2

 15,8

 16,0

 Nem konszolidált kormányzat

 11 222,3

 12 322,6

 13 488,0

 15 520,9

 

 59,3

 59,5

 61,2

 65,9

 Kormányzaton belüli konszolidálás

 - 1 975,5

 - 2 793,5

 - 2 478,6

 - 3 054,1

 

 - 10,7

 - 70,6

 - 77,3

 - 73,0

 Konszolidált kormányzat

 9 306,8

 10 129,1

 11 009,4

 12 466,7

 

 49,1

 48,9

 50,0

 52,9

A fenti adatok alapján megállapítható, hogy egyre nagyobb a kormányzati szektoron belüli „adok-kapok”, a szektoron belüli konszolidálás összege mind nominálisan, mind GDP százalékában. Ez a tendencia pedig hamisan nagyobb kiadási és bevételi főösszegeket/rátákat eredményez.

 Adatforrás: KSH adatszolgáltatása az Eurostat ESA’95 Transmission Program keretében

 2003

 2004

 2005

 2006 előzetes

 Kormányzati bevételek és kiadások

 1=2+6+7+8+9

 Összes bevétel

 41,9

 42,5

 42,2

 43,7

 2=3+4+5

 Adók

 25,1

 25,2

 24,6

 24,6

 3

 Közvetett adók (Termelési adók)

 15,6

 16,1

 15,5

 15,1

 4

 Közvetlen adók (Jövedelem- és vagyonadók)

 9,4

 9,0

 9,0

 9,4

 5

 Tőkeadók

 0,1

 0,1

 0,1

 0,1

 6

 TB hozzájárulások

 12,6

 12,4

 12,6

 12,8

 7

 Díjak, térítések

 2,6

 2,7

 2,8

 2,8

 8

 Egyéb folyó bevételek

 1,2

 1,9

 1,6

 2,5

 9

 Felhalmozási bevételek

 0,4

 0,4

 0,6

 0,9

 10=12+13+14+16 +17+18+19+20

 Összes kiadás (ESA’95 szerint)

 49,1

 48,9

 5O,O

 53,0

 11=12+13+15+16 +17+18+19+20

 Összes kiadás (EDP szerint)

 49,1

 48,9

 50,0

 52,9

 12

 Termelő felhasználás

 6,6

 6,4

 6,4

 6,5

 13

 Munkavállalói jövedelem

 13,1

 12,6

 12,6

 12,1

 14

 Kamat (ESA’95 szerint)

 4,0

 4,4

 4,1

 3,9

 15

 Kamat (EDP szerint)

 4,1

 4,4

 4,1

 3,9

 16

 Támogatások

 1,5

 1,6

 1,3

 1,3

 17

 Társadalmi jutattások

 16,6

 16,9

 17,8

 18,8

 18

 Egyéb folyó kiadások

 1,8

 2,2

 2,4

 3,8

 19

 Felhalmozási transzferek (fizetett)

 2,2

 1,6

 1,5

 2,2

 20

 Felhalmozási kiadások

 3,3

 3,2

 3,9

 4,3

 21

 Ebből Bruttó állóeszköz fel halmoz ás

 3,5

 3,5

 4,0

 4,5

 Kormányzati egyenleg

 22 = 1 -10

 Nettó hitelnyújtás/hitelfelvétel ESA'95 szerint

 -7,2

 -6,4

 -7,8

 -9,2

 23

 Swapok miatti korrekció

 0,0

 0,0

 0,0

 -0,1

 24

 Egyéb korrekció

 

 

 

 

 25=22+23+24 illetve 25=1-11

 Memo: Nettó hitelnyújtás /hitelfelvétel (Maastrichti egyenlegmutató)

 -7,2

 -6,5

 -7,8

 -9,2

A fenti táblázat tanúsága szerint a hiány növekedését a bevételek emelkedését meghaladó kiadásnövekmény okozta. A bevételeken belül az adóbevételek GDP arányos nagysága összességében szinten maradt, belső szerkezete azonban eltolódott a közvetlen adók javára. Ezen túl a TB hozzájárulások kisebb, az egyéb folyó bevételek részesedése nagyobb mértékben emelkedett. A kiadások emelkedésén belül pozitív fejlemény, hogy azt részben a felhalmozási transzferek és - kiadások növekedése okozta, negatívum azonban, hogy mindeközben az egyéb folyó kiadások is jelentősen emelkedtek.

4. A kormányzati szektor hiányának 2006. évre tervezett várható értéke, annak változása és a változás okai

 2006. évi adatok a GDP%-ában

 Költségvetési előirányzat

 2006. októberi Notifikáció

 2007. áprilisi Notifikáció

 Államháztartás pénzforgalmi egyenlege

 - 7,0%

 - 8,2%

 - 9,3%

 Központi alrendszerek pénzforgalmi egyenlege

 - 6,6%

 - 7,6%

 - 8,6%

 Kormányzati szektor EDP egyenlege

 - 6,1%

 - 10,1%

 - 9,2%

A 2006. évi költségvetési törvényben a kormányzati szektor ESA ’95 szerinti tervezett hiánya a GDP 6,1%-a volt. Az első félévi költségvetési folyamatok és az időközben nyert új információk fényében azonban mind a pénzforgalmi, mind az eredményszemléletű hiány jelentős növekedését lehetett prognosztizálni: az ESA hiány várható értéke 10,1%-ra emelkedett a 2006. októberi notifikációban, számolva a júniusban meghozott azonnali egyenlegjavító intézkedések hatásaival is. A 4 százalékpontos eredményszemléletű hiányemelkedést egyrészt a pénzforgalmi kiadások jelentős emelkedése (FUF per, árvízi védekezés kiadásai, helyi önkormányzatok hiányának növekedése, BKV többlettámogatása, kamatkiadások, nyugdíjkiadások, gyógyító-megelőző ellátások, humánnormatívák emelkedése, költségvetési szervek maradvány felhasználása, EU társfinanszírozás többlet kiadásai, stb.), másrészt egyéb, csak eredményszemléletben elszámolandó tételek megjelenése okozta. Utóbbiak egy része az Eurostat-tal időközben folytatott konzultációk eredményeként (Gripen elszámolása, ÁAK Zrt. besorolása kormányzati szektoron belülre) lépett életbe, másik része év közben megkötött nemzetközi szerződés hatására (iraki adósság elengedése) rontotta az ESA egyenleget.

Az év végéhez közeledve a pénzforgalmi adatok az eredményszemléletű hiány javulását valószínűsítették, hiszen úgy sikerült teljesíteni a pénzforgalmi hiánycélt, hogy közben a tervezettnél nagyobb összegű adósságátvállalásra került sor. Ennek oka, hogy míg a kiadások gyakorlatilag a tervezett értékeken belül maradtak, az adó- és járulékbevételek várakozásokon felül alakultak, azaz az ESA mutatók szempontjából semleges körön belüli átvállaláson kívüli pénzforgalmi egyenleg jelentősen javult. Ezen túl a Gripen beszerzés egyenleghatása és az autópálya építések kiadása is a tervezettnél kisebb lett. Ennek köszönhetően a 2007. márciusi notifikációban megjelenő KSH számítások szerinti 2006. évi előzetes ESA hiány 9,2%.

Az államháztartási szervezetek és a besorolt államháztartáson kívüli szervezetek 2006. évi mérlegbeszámolója és a zárszámadási törvény alapján a KSH szeptember végén, az idei második Notifikációhoz kapcsolódóan közöl véglegeshez közelebbi adatot 2006-ra vonatkozóan.

Részletes indokolás

Az Áht. 28. §-ában foglalt zárszámadási kötelezettségének a Kormány e törvény benyújtásával tesz eleget.

Első rész

A Magyar Köztársaság 2006. évi költségvetésének végrehajtása

A főösszegek

Az 1-2. §-hoz

A törvény első szakaszai a központi költségvetés 2006. évi kiadásainak és bevételeinek főösszegét, valamint hiányát rögzítik. Jóváhagyja a törvény a módosított előirányzattal összehasonlíthatóan az előirányzatok teljesítését.

A költségvetés finanszírozásával kapcsolatos egyes rendelkezések

A 3. §-hoz

A törvény tartalmazza a 2006. évi költségvetési törvény 3. §-ban foglalt adósságkezelési felhatalmazás alapján történt adósság-visszafizetésekről történő beszámolást. A törlesztések a KESZ adósságtörlesztési számlája terhére teljesültek. A 2006-ban megvalósított törlesztések együttesen 1 737,5 milliárd forintot tettek ki.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított 1 961 631,2 milliárd forint összegű hiányt államkötvények kibocsátásával, külföldi devizahitel felvételével finanszírozta a pénzügyminiszter, illetve a központi költségvetés terhére belföldi hitelezőktől forint hiteleket vállalt át. Az adósságállományt a Nemzeti Autópálya Zrt-től átvállalt hitelek 415,9 milliárd forint tőkeösszegén felül növelte az e hitelekhez kapcsolódó, 23 milliárd forint összegű, tőkésített felhalmozott kamat is. A deviza hitel felvételek különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

Az 5. §-hoz

Az 5. §-ban szereplő forint- és deviza államkötvény kibocsátások biztosították az e törvény 3. §-ban foglalt törlesztési kiadások forrását.

A 6. §-hoz

A 2006. évi költségvetési törvény a Kincstári Egységes Számla likviditásának biztosítására is felhatalmazta a pénzügyminisztert, amelynek során csökkentette az államkötvények és növelte a kincstárjegyek állományát.

A költségvetés végrehajtásával kapcsolatos egyes rendelkezések

A 7-8. §-hoz

A törvény tartalmazza a helyi önkormányzatok 2006. évi állami hozzájárulásai és támogatásai, a települési önkormányzatok jövedelem-differenciálását mérséklő kiegészítései és beszámításai, valamint a 2005. december 31-én feladattal terhelt központosított és normatív, kötött felhasználású támogatások elszámolásainak eredményeit, az ezekkel kapcsolatos központi költségvetési, és az önkormányzati visszafizetési kötelezettségeket.

Az Állami Számvevőszék megállapításai e törvény keretében emelkednek jogerőre.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott állami hozzájárulások és támogatások előirányzatait és azok teljesülését.

A törvény tartalmazza továbbá az önkormányzati 2006. évi címzett- és céltámogatások, a fejlesztési és vis maior feladatok támogatása, a vis maior tartalék előirányzat maradványainak összegét is.

A 9. §-hoz

Az ÁPV Rt. hozzárendelt vagyonából befolyt bevételeinek 2005. évi felhasználását, azaz a privatizációval és vagyonkezeléssel összefüggő ráfordításait és a privatizációs tartalék feltöltésére fordított összeget tartalmazza a törvény 16. számú melléklete.

A 10. §-hoz

Az önkormányzati fenntartású közoktatási, szociális, gyermekjóléti és gyermekvédelmi közfeladatot ellátó intézményhálózatának tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. § (3) bekezdése szerint - pótlólagos, kiegészítő támogatás illeti meg, (amely az önkormányzati adatok ismeretében kiegészítés, illetve beszámítás lehet).

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet utalását az érintett egyházak számára, jelen esetben az előirányzati összeg emelésével a 2007. évi támogatásnál.

A 11. §-hoz

Az (1) bekezdés az Operatív Programok támogatási döntéseinek jóváhagyásáról rendelkezik.

A (2) bekezdés az EQUAL Közösségi Kezdeményezés támogatási döntéseinek jóváhagyásáról rendelkezik.

A (3) bekezdés az Európai Bizottság által 2006. december 31-ig elfogadott Kohéziós Alap projektek kötelezettségvállalási keret-összegeit mutatja be.

A (4) bekezdés az Európai Bizottság által 2006. december 31-ig elfogadott Schengen Alap projektek kötelezettségvállalási keret-összegeit mutatja be.

Az (5) bekezdés a Norvég Finanszírozási Mechanizmus és az EGT Finanszírozási Mechanizmus támogatási döntéseinek jóváhagyásáról rendelkezik.

A 12. §-hoz

A 2004-2006. közötti Nemzeti Vidékfejlesztési Terv (NVT) forrásainak maximális felhasználása érdekében - a vonatkozó közösségi szabályozással összhangban - az eredetileg jóváhagyott keret-összeget meghaladó kötelezettségvállalásra került sor. A § az NVT támogatási döntéseinek jóváhagyásáról rendelkezik. A többlet-kötelezettségek az Európai Unió 2007-2013. közötti középtávú költségvetési keretterve alapján döntő részben közösségi forrásból, kisebb mértékben központi költségvetési forrásból kerülnek finanszírozásra.

A 13-14. §-hoz

A §-ok az elkülönített állami pénzalapok és a központi költségvetés mérlegének jóváhagyásáról rendelkeznek.

Második rész

Az államadósság, az állami követelések köre, kezelése és változása

A 15. §-hoz

A § az előírásoknak megfelelően bemutatja a Magyar Államkincstár által kezelt állami kölcsön és állami alapjuttatás összegeinek változását.

A 16. §-hoz

A társadalombiztosítás pénzügyi alapjai közreműködésével, de nem az Alapok terhére folyósított 2006. évi ellátások megtérítési különbözetének pénzügyi rendezését tartalmazza a törvény.

A központi költségvetés a pénzbeli és az 1947-es Párizsi Békeszerződésből kárpótlás alapján megállapított életjáradék megtérítése jogcímén 9,9 millió forintot, a jövedelempótló és kiegészítő szociális támogatások jogcímén 59,6 millió forintot megtérít a Nyugdíjfolyósító Igazgatóság (a továbbiakban NYUFIG) ellátási számlája javára.

A közgyógyellátás finanszírozására az Egészségbiztosítási Alap (a továbbiakban E. Alap) 20 576,9 millió forintot fordított, melyből az év során a központi költségvetés 21 009,0 millió forintot megtérített. A 432,1 millió forintos különbözet megtérítésére a törvény szerint 2007. december 31-ig kerül sor.

A 17. §-hoz

A társadalombiztosítási alrendszer alaponkénti hiányának rendezéséről a költségvetés végrehajtásáról szóló beszámoláskor kell intézkedni. A törvény az Ny. Alap 2006. évi költségvetésének 19 498,9 millió forint összegű és az E. Alap 111 293,8 millió forint összegű hiányának az Alapok hitelállományát finanszírozó KESZ hitelállományából 2007. december 31-éig történő elengedéséről rendelkezik.

A 18. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény alapján a Munkaerőpiaci Alapnak meg kell térítenie az „új” korengedményes nyugdíj jogcímen keletkezett 2006. évi finanszírozási különbözetből származó 1038,9 millió forintot a NYUFIG technikai számla javára.

Harmadik rész

A társadalombiztosítás pénzügyi alapjai 2006. évi költségvetésének végrehajtása

Első fejezet

A társadalombiztosítás pénzügyi alapjai 2006. évi kiadásainak és bevételeinek főösszege, a hiány mértéke

A 19. §-hoz

A társadalombiztosítási alrendszer 2006. évi bevételi és kiadási főösszegét, valamint hiányát tartalmazza.

Második fejezet

A Nyugdíjbiztosítási Alap költségvetésének végrehajtása

A 20. §-hoz

Az Ny. Alap 2006. évi tényleges költségvetési bevételét, kiadását és hiányát állapítja meg ez a paragrafus.

A 21. §-hoz

Az Ny. Alapnál 2006. évben összesen 1237,5 millió forint működési előirányzat-maradvány képződött, a 2006. évi működési kiadások tartalmazzák a 2005. évi 2127,4 millió forint előirányzat-maradvány felhasználását.

Harmadik fejezet

Az Egészségbiztosítási Alap költségvetésének végrehajtása

A 22. §-hoz

Az E. Alap 2006. évi költségvetési bevételét, kiadását és hiányát állapítja meg ez a paragrafus.

A 23. §-hoz

Az E. Alapnál 2006-ben összesen 1886,4 millió forint működési előirányzat maradvány képződött. Az E. Alap 2006. évi működési kiadásai tartalmazzák a 2005. évi 1803,5 millió forint működési előirányzat maradvány felhasználást.

Negyedik fejezet

A társadalombiztosítás pénzügyi alapjai költségvetésének végrehajtásával kapcsolatos rendelkezések

A 24. §-hoz

A törvény szerint az Országgyűlés jóváhagyja, hogy az Országos Egészségbiztosítási Pénztár a 2006. évi költségvetési törvény 82. § (2) bekezdésében meghatározott kereteket túllépte a gyógyszertámogatás és a gyógyászati segédeszköz támogatás méltányossági ellátásoknál.

A 25. §-hoz

A két ágazat a 2006. évi költségvetési törvény 75. § (3) bekezdésére és a 83. §-ára figyelemmel a világbanki kölcsönnel összefüggő tőketörlesztésre és kamatkiadásra a LXXI. Nyugdíjbiztosítási Alap fejezet 5. cím, 1. Központi hivatali szerv és igazgatási szervei alcím előirányzatnál 505,4 millió forintot, illetve a LXXII. Egészségbiztosítási Alap fejezet, 5. cím, 1. Központi hivatali szerv és intézményei alcím előirányzatnál 692,2 millió forintot használt fel.

A 2006. évi költségvetési törvény 75. § (4) bekezdésében kapott felhatalmazás alapján az évközi nyugellátás-emeléssel összefüggésben a működési kiadások fedezetére 430,6 millió forint felhasználása történt meg.

A törvény tartalmazza a 2006. évi költségvetési törvény 75. § (5) bekezdésében, illetve a 82. § (1) és (2) bekezdésében foglaltak szerint az Ny. Alapnál a nyugellátások alcímen belül az adott előirányzat terhére különös méltánylást érdemlő körülmények esetén méltányossági alapon megállapításra kerülő nyugellátásra 177,5 millió forint, nyugdíjemelésre 747,1 millió forint, egyszeri segélyre 122,5 millió forint illetve az E. Alapnál méltányossági ellátásként táppénz kiadásra 127,7 millió forint, terhességi-gyermekágyi segélyre 5,3 millió forint, gyermekgondozási díjra 24,0 millió forint, gyógyító-megelőző ellátásra 63,7 millió forint felhasználását.

A 2006. évi költségvetési törvény 75. §-ának (6) bekezdésében foglalt felhatalmazás alapján az egészségügyi miniszter a baleseti és kártérítési megtérítések többletbevétele, a kifizetések visszatérítése és egyéb bevételek, valamint az egészségügyi szolgáltatók visszafizetése címen teljesült bevételek meghatározott arányában a LXXII. Egészségbiztosítási Alap fejezet, 5. cím, 1. alcím, 1. előirányzat-csoport, 1. Személyi juttatások kiemelt előirányzatain 131,4 millió forint összegű túllépést engedélyezett.

A 2006. évi költségvetési törvény 84. §-a alapján az E. Alap költségvetése 48,4 millió forint összegben támogatást nyújthatott a Fogyatékos Gyermekek, Tanulók Felzárkóztatásáért Országos Közalapítvány részére. Az összeg teljes egészében felhasználásra került, az Alapítványon keresztül lebonyolított pályázati módszerrel került az összeg szétosztásra. A támogatás a súlyosan és halmozottan fogyatékos gyermekek intézményes ellátásához kapcsolódó innovatív programtervbe illeszkedő, fejlesztő felkészítés költségeihez történő hozzájárulás célját szolgálta, a fogyatékos gyermekek részére speciális fejlesztő és egyéb tanulást segítő eszközök beszerzése formájában.

A 26. §-hoz

Az Országgyűlés tudomásul veszi a Magyar Köztársaság 2005. évi költségvetésének végrehajtásáról szóló 2006. évi XCIX. törvény 16. §-ában előírt pénzbeli kárpótlás alapján megállapított életjáradék visszatérítési, valamint a jövedelempótló és jövedelemkiegészítő szociális támogatás, továbbá a közgyógyellátás megtérítési kötelezettségek teljesítését.

A 27. §-hoz

A törvény az Ny. Alap és az E. Alap 2006. évi költségvetésének tényleges teljesülését tartalmazó mérlegek jóváhagyásáról rendelkezik.

Vegyes és záró rendelkezések

A 28. §-hoz

Hatályba léptető rendelkezés.

A 29. §-hoz

A Kormány egyetért azzal, hogy a 2006 tavaszán kialakult rendkívüli árvíz, valamint az év első hónapjaiban bekövetkezett jelentős belvíz miatt keletkezett károk enyhítésével összefüggésben a helyreállított, újjáépített, vásárolt ingatlanokra a Magyar Állam javára bejegyzett jelzálogjogról, valamint elidegenítési és terhelési tilalomról a Magyar Állam lemondjon a 2006. évre vonatkozó zárszámadási törvény keretein belül.

A 2078/2007. (V. 9.) Korm. határozat 2. pontja 2007. június 6-i határidővel elrendeli a jelzálogjogról, valamint az elidegenítési és terhelési tilalomról történő lemondásra vonatkozó szabályozás előkészítését, melynek első helyi felelőse az önkormányzati és területfejlesztési miniszter.

A zárszámadási törvénybe beépíteni kívánt rendelkezések előkészítése során a Magyar Köztársaság 2004. évi költségvetéséről és az államháztartás hároméves kereteiről szóló törvény végrehajtásáról szóló 2005. évi CXVIII. törvény 35. §-ában foglaltakat vettük figyelembe, amely jogszabályhely a 2001. évi tiszai árvíz során károsodott, helyreállított, újjáépített ingatlanokkal összefüggésben a Magyar Állam javára bejegyzett jelzálogjogról, valamint elidegenítési és terhelési tilalomról való lemondás szabályait rögzítette.

A szabályozás rögzíti, hogy a Magyar Állam mely káreseménnyel összefüggésben bejegyzett jelzálogjogról, valamint elidegenítési és terhelési tilalomról mond le. A Magyarország folyóin 2006 tavaszán kialakult rendkívüli árvíz, valamint az ország egyes területein ezen év első hónapjaiban bekövetkezett jelentős belvíz miatt keletkezett károk enyhítéséről szóló 155/2006. (VII. 26.) Korm. rendelet 3. §-ának (9) bekezdésében foglaltak alapján a jelzálogjog, az elidegenítési és terhelési tilalom bejegyzésével, törlésével és érvényesítésével kapcsolatos jognyilatkozatok megtételére az állam nevében a jegyző jogosult. A törlést tehát az érintett jegyzőnek kell kérelmeznie - a Magyar Állam nevében - a lakóingatlan fekvése szerint területileg illetékes földhivatalnál. Az illetékekről szóló 1990. évi XCIII. törvény 5. §-a (1) bekezdésének a) pontja és az illetékekről szóló 1990. évi XCIII. törvény módosításáról, valamint a hiteles tulajdonilap-másolat igazgatási szolgáltatási díjáról szóló 1996. évi LXXXV. törvény 32/B. §-a (1) bekezdésének a) pontja alapján az eljárás személyes illetékmentességet, teljes személyes díjmentességet élvez. A kérelem alapján a földhivatal intézkedik a törlés ingatlan-nyilvántartásban történő átvezetéséről. A szabályozás egyértelmű határidőket szab az eljárás menetére és kimondja, hogy a törlés napja a törvény hatálybalépésének napját követő 45. nap. A folyamatban lévő ügyek tekintetében is kimondásra kerül, hogy a Magyar Állam lemond a bejegyzésről. Rendelkezni kell azon esetről is, amikor a folyamatban lévő ügyek a földhivatalhoz már benyújtásra - azaz széljegyzésre - kerültek, de a kérelem tárgyában döntés még nem született. Ezen esetben rendelkezni kell arról, hogy a kérelem kerüljön visszavonásra, tekintettel arra, hogy a bejegyzésre irányuló eljárás hivatalból nem szüntethető meg. Tekintettel arra, hogy a bejegyzett jelzálogjog, valamint az elidegenítési és terhelési tilalom törlésére irányuló kérelem előterjesztésére a jegyző jogosult, ezért a kérelem visszavonására irányuló kérelmet is a jegyzőnek célszerű benyújtania. Az eljárásra egyebekben az ingatlan-nyilvántartásról szóló 1997. évi CXLI. törvény (a továbbiakban: Inytv.) rendelkezései az irányadók, különös tekintettel a kérelem formai, tartalmi elemeire.

Az FVM az előzetes szakmai egyeztetések során megerősítette, hogy az Inytv. alapelvi szinten mondja ki a kérelemhez kötöttség és okirat elvét, melyből következően az ingatlan-nyilvántartásba csak az a jog és jogilag jelentős tény jegyezhető be, illetőleg kerülhet feljegyzésre vagy törlésre, amelyet a kérelem vagy hatósági megkeresés megjelöl. Erre tekintettel a jelzálogjog és annak biztosítására feljegyzett elidegenítési és terhelési tilalom törlésére csak a bejegyzett jogosult által, megfelelő okirati formában kiállított törlés engedéllyel - tehát nem hivatalból - van lehetőség.