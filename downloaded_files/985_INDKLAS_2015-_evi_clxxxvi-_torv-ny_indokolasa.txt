2015. évi CLXXXVI. törvény indokolása

a közigazgatási bürokráciacsökkentéssel összefüggő törvénymódosításokról

-----STARTING---POINT---ALTALANOS--- 

A törvény célja a közigazgatási hatóságok által lefolytatott eljárásokra vonatkozó általános és különös szabályok módosításával az állampolgárok és a vállalkozások adminisztratív terheinek csökkentése, az eljárások egyszerűsítése és gyorsítása: a közigazgatási bürokráciacsökkentés jogszabályi kereteinek megteremtése.

A közigazgatási bürokráciacsökkentés jelen törvényben alkalmazott módszerei: az általános eljárási szabályok egyszerűsítése, az engedélyhez kötött tevékenységek körének csökkentése, ügyintézési határidők csökkentése, és egyes hatósági ügyeket érintő jogszabálymódosítások.

Általános eljárási szabályok egyszerűsítése tekintetében a törvénynek nem képezi tárgyát a közigazgatási eljárás és szolgáltatás általános szabályairól szóló 2004. évi CXL. törvény (a továbbiakban: Ket.) teljes felülvizsgálata, figyelemmel a közigazgatási perrendtartásról szóló törvény és az általános közigazgatási rendtartásról szóló törvény előkészítésével összefüggő egyes feladatokról szóló 1352/2015. (VI. 2.) Korm. határozatban meghatározott ütemezésre.

A Ket. kisebb terjedelmű, egyes eljárási cselekményeket érintő módosítása azonban nélkülözhetetlen a bürokráciacsökkentéshez. Az egyes közigazgatási ügyek szabályait részben az általános, részben a különös (ágazati) eljárási szabályok határozzák meg. Az egymással összefüggő eljárásjogi rendelkezésekre tekintettel a bürokrácia-csökkentésre irányuló javaslatok nem valósíthatók meg csupán a különös eljárási szabályok módosításával, szükséges az általános szabályok módosítása is.

Kiemelendő, hogy jelenleg a Ket. nem tartalmaz olyan rendelkezéseket, amelyek az eljárások formálisan jogszerű, de gyakorlati szempontból nem célszerű elhúzódását ténylegesen megakadályozzák. A Ket. emellett rendkívül megengedő abban a tekintetben, hogy számos eljárási cselekmény esetében kormányrendeleti szinten el lehet térni az általános szabályoktól.

Tipikus példa az eltérő ágazati szabályozásra, hogy a Ket.-ben biztosított lehetőséggel élve az ágazati jogszabályok az általános 21 napos ügyintézési határidőnél hosszabb határidőt határoznak meg, továbbá az általánostól eltérő szabályokat tartalmaznak az eljárás meghosszabbítása és felfüggesztése tekintetében is.

A fenti szabályozási elemek nagymértékben hozzájárulnak a hatósági eljárások elhúzódásához. Mindezekre tekintettel a Ket. kisebb terjedelmű, de az eljárások gyorsítása szempontjából kulcsfontosságú eljárási cselekményekre irányuló módosítása nélkülözhetetlen a bürokráciacsökkentés megvalósításának.

A Ket.-módosítással érintett főbb jogintézmények az eljárás felfüggesztése, a belföldi jogsegély, a határidőkkel kapcsolatos módosítások és a másodfokú hatóság hatásköre.

Az eljárás felfüggesztésére jelenleg rugalmas keretek között van lehetősége a hatóságnak, ami azt eredményezheti, hogy az eljárás - formálisan jogszerűen - anélkül húzódik el hónapokra, hogy az ügyintézési határidő eltelne. A törvény az eljárás felfüggesztési lehetőségének csökkentésével előmozdítja, hogy a hatóságok vállalják fel a döntés felelősségét, és csak valóban indokolt esetben, törvényben meghatározott konkrét előkérdés esetén (azaz a jelenleginél jóval szűkebb esetkörben) legyen lehetőség az eljárás felfüggesztésére.

A hatóságok közötti együttműködést könnyíti és az érintett ügyek elintézését gyorsítja, hogy az adatkérés iránti jogsegély során kizárólag elektronikus úton (akár írásbelinek minősülő elektronikus úton, akár elektronikus levél útján) tarthatnak kapcsolatot egymással. A jogsegély egyéb eseteiben a megkeresést elektronikus úton kell megküldeni az érintett szervnek.

A módosítás nyomán az eljáró hatóság és a szakhatóság Ket.-ben meghatározott ügyintézési határidejénél hosszabb határidőt kormányrendelet már nem állapíthat meg, erre kizárólag törvényi szinten lesz lehetőség. Emellett a kérelmező számára biztosított hiánypótlási határidő eddig hiányzó maximumát is meghatározza a módosítás.

Megszüntetendő az ügyintézési határidő meghosszabbításának lehetősége, tekintettel arra, hogy a határidő-hosszabbítás a gyakorlatban nem a jogalkotó célja szerinti szerepet tölti be.

A módosítás nyomán - főszabályként - a másodfokú hatóságnak nem lesz lehetősége arra, hogy a tényállás tisztázatlansága miatt új eljárás lefolytatására utasítsa az első fokú hatóságot. Az új eljárásra való utasítással gyakorlatilag megduplázódik a teljes eljárás. A módosítás alapján a másodfokú hatóság saját eljárásában folytatja le a szükséges bizonyítási eljárást, és ennek alapján jogerős érdemi döntést hoz az ügyben.

A bürokráciacsökkentés keretében sor kerül egyes engedélyezési eljárások megszüntetésére azzal, hogy a korábban engedélyhez között tevékenység bejelentési eljárássá alakul át. Az érintett ügyekben az engedélyezési eljárás lefolyatatása helyett a hatósági kontroll megvalósítható ellenőrzés útján.

A bejelentés keretszabályait a szolgáltatási tevékenység megkezdésének és folytatásának általános szabályairól szóló 2009. évi LXXVI. törvény tartalmazza.

Az engedély helyett bejelentéshez kötött ügyekben kiszámítható időpontban - a bejelentést követően - megkezdhető a tevékenység. Formai okok miatt nem húzódik el az eljárás (eljárási cselekmények helyett hatósági ellenőrzés történik), alakszerű döntés hiányában az értesítéssel és a jogorvoslattal járó időveszteség megszűnik.

Az engedélyezés nem minden esetben alakítható át bejelentéssé. Ennek oka egyes esetekben a közérdek magas szintje (közegészség, közrend, közbiztonság, természet- és környezetvédelem), és részben az ezzel összefüggő európai uniós szabályozási kötöttség, másrészt az ellenérdekű ügyfelek részvételével zajló eljárásokban az Alaptörvényben biztosított ügyféli jogok védelme.

Mindezekre tekintettel szükséges olyan megoldás kidolgozása is, amely az engedélyezési eljárások átalakítása nélkül eredményezi az ügyintézés felgyorsítását és kiszámíthatóbbá tételét. Ezt szolgálja a hatóság jogszerű hallgatására épülő új jogintézmény, a függő hatályú döntés bevezetése. Ez az eljárás folyamatában a hatóság által az ügyfeleknek küldendő, az eljárás megindításáról szóló értesítés helyét veszi át, azaz a hatóság számára többletterhet nem jelent, azonban biztosítja és igazolja az ügyfél számára, hogy ha a hatóság 2 hónapon belül nem tud érdemi döntést hozni, akkor a kérelmezőt megilleti a kérelmezett jogosultság.

A függő hatályú döntéssel kiegészülve az egyes tevékenységek jellegétől függően a hatósági kontroll differenciált, hármas tagozódású rendszere alakul ki. Az előzetes hatósági kontrollt igénylő esetekben engedélyezés; 2 hónapon belül garantált jogosultságszerzés a hatóság hallgatása vagy az eljárás elhúzódása esetén; végül bejelentéshez kötött jogosultságszerzés, ha nincs ellenérdekű ügyfél és nem sérül magasabb szintű közérdek.

A törvény tartalmazza a különös eljárási rendelkezéseket tartalmazó törvényekben megállapított, a Ket. szerinti általános ügyintézési határidőnél hosszabb határidők csökkentését. Ezt egészíti ki a kormányrendeleti szintű eltérési lehetőség megszüntetése miatt az érintett kormányrendeletek határidőre vonatkozó szabályainak hatályon kívül helyezése.

Az egyes hatósági ügyek egyszerűsítésére irányuló jogszabály-módosítások előkészítésére egyrészt a fővárosi és megyei kormányhivataloktól érkezett javaslatok, másrészt a bürokratikus terhek egyszerűsítésének intézkedési tervéről szóló 1475/2015. (VII. 20.) Korm. határozat szerint a szabályozásért felelős minisztériumok javaslatai alapján került sor.

-----STARTING---POINT---RESZLETES---

Az 1. §-hoz

A módosítás célja a polgári perrendtartásról szóló 1952. évi III. törvény közigazgatási határozatok végrehajtásával kapcsolatos szabályainak korrigálása.

A 2-4. §-hoz

A közúti közlekedésről szóló 1988. évi I. törvény (a továbbiakban: Kkt.) módosítása egyebek mellett létrehozza a közúti közlekedési szakemberek névjegyzékét, amelynek eredményeként szükségtelenné válik a szakmai irányítóktól a szakmai képesítést, továbbképzés elvégzését igazoló okmányok, bizonyítványok bekérése. Ezen túlmenően a Kkt. 23/A. §-át érintő módosítás alapján az ügyfelek számára szélesedik az elektronikusan intézhető ügyek köre; továbbá a járművizsgáztatási nyilvántartó rendszerből - a földhivatali tulajdoni lap lekérdezéshez hasonlóan - elektronikus formában lekérhető egy adott jármű műszaki állapota, előélete. A közútkezelői hozzájárulási eljárás egyszerűsödik és a közútkezelői útellenőri szolgálat (a közút állapotának, tisztaságának, nem közlekedési célú igénybevételének a figyelemmel kísérése) során a közlekedési hatóság párhuzamos hatásköre megszűnik.

A Kkt. 16/B. § (3)-(4) bekezdését, a 18. § (14)-(16) bekezdését, a 19. § (7)-(9) bekezdését, valamint a 24/A. § (7)-(9) bekezdését érintő módosítás - a bűnügyi nyilvántartási rendszerről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti biometrikus adatok nyilvántartásáról szóló 2009. évi XLVII. törvény (a továbbiakban: Bnytv.) módosításával összhangban - arra irányul, hogy a műszaki vizsgabiztosi, a közúti közlekedési szolgáltatási, a járművezetői vizsgabiztosi, továbbá a közúti biztonsági auditori tevékenységgel összefüggő közlekedési hatósági eljárásban az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglalkozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A Kkt. 16/B. § (5) bekezdésének, 18. § (8) és (11) bekezdésének, valamint a 24/A. § (6) bekezdésének módosítása a közúti biztonsági auditor képzésére irányuló, továbbá a műszaki vizsgabiztosi tevékenység megkezdésével járó bürokratikus terhek csökkentését célozza. A hatályos rendelkezések szerint a közúti biztonsági auditor képzésére irányuló tevékenységet, továbbá a műszaki vizsgabiztosi tevékenységet hatósági engedély alapján lehet végezni. Az engedélyezési eljárások jelen törvény  előkészítése keretében végzett felülvizsgálata alapján a közúti biztonsági auditor képzésére irányuló tevékenység, továbbá a műszaki vizsgabiztosi tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a közúti biztonsági auditor képzésére irányuló tevékenységhez, továbbá a műszaki vizsgabiztosi tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése. Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A Kkt. 20. §-át érintő módosítások következtében lehetővé válik, hogy a közúti forgalomban végzett ellenőrzés során az egyszerűsített, határozathozatal nélkül történő bírságkiszabás ne csak a közlekedési szabályok vagy az útdíjfizetési kötelezettség megszegése esetén legyen alkalmazható, hanem a meghatározott engedélyhez és meghatározott okmány meglétéhez kötött belföldi vagy nemzetközi közúti közlekedési szolgáltatásra (árufuvarozásra és személyszállításra, illetve saját számlás áru- és személyszállításra) vonatkozó szabályok megsértése esetén is. Ennek eredményeként a meglehetősen gyakori engedély nélküli fuvarozási tevékenységgel szemben hatékonyabb fellépés válik lehetővé. Ezekben az esetekben is megnyílik a lehetőség a szabályszegést elkövető járművének visszatartására, ami a szankciók érvényesítését segíti elő. Szintén a hatékonyabb fellépést segíti, hogy a törvény megteremti annak lehetőségét, hogy a közlekedési hatóság, a rendőrség és a vámhatóság nemcsak az üzembentartó telephelyén, hanem a fel-, le- és átrakodóhelyeken, vámudvarokban is ellenőrizhesse a szükséges okmányok meglétét. Indokolt a vámhatóság szerepének erősítése mind a közúti forgalomban közlekedő, mind az időlegesen a közúti forgalmon kívül lévő, de fuvarozási tevékenységet végző járművek esetében. A módosítások alkalmasak az engedély nélküli fuvarozási tevékenység visszaszorítására.

A Kkt. 21. § (4) és (4a) bekezdései a közlekedési szabályszegésekhez kapcsolódó bírságolási eljárások tekintetében, a Kkt. 29. § (7) bekezdése pedig a közút, közforgalom elől el nem zárt magánút létesítéséhez, korszerűsítéséhez, forgalom részére történő átadásához, megszüntetéséhez, elbontásához kapcsolódó engedélyezési eljárások tekintetében a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Kkt. 21. § (4)-(4a) és (7) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A típusvizsgálati tevékenység engedélyezésére irányuló eljárás tekintetében irányadó eljárási határidőt jelenleg a típusvizsgáló engedélyezésének részletes eljárási szabályairól és a típusvizsgálóval kötendő hatósági szerződés tartalmáról szóló 303/2009. (XII. 22.) Korm. rendelet (a továbbiakban: Korm. rendelet) 2. § (1) bekezdése határozza meg. A módosítás a Korm. rendelet 2. § (1) bekezdésében meghatározott eljárási határidőt beemeli a Kkt.-ba. A hivatkozott rendelkezés a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Figyelemmel arra, hogy az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók, a Korm. rendelet 2. § (1) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Az 5-6. §-hoz

Az illetékekről szóló 1990. évi XCIII. törvény (a továbbiakban: Itv.) 28. § (2) bekezdésének b) pontját érintő [ezzel összefüggésben az Itv. 81. § (1) bekezdés k) pontjának] módosítása a Ket. 31. § (1) bekezdés új l) pontjának beiktatásával vált szükségessé, miután méltánytalan lenne, ha olyan ügyben is fennmaradna az ügyfél illetékfizetési kötelezettsége, amelyben az eljárás megszüntetéséről azért döntött a hatóság, mert másik hatósági döntése nélkül nem dönthető el az ügy. A Ket. módosításával összefüggésben annak rögzítésére is sor kerül, hogy a függő hatályú döntés hatályba lépése esetén az egyéb jogkövetkezmények mellett az ügyfél által megfizetett illeték visszatérítésének van helye.

A módosítás mentesíti továbbá az eljárási illeték alól az apa adatait is tartalmazó születési anyakönyvi kivonat első alkalommal történő kiállítását, ha a gyermek születését eredetileg az apa adatai nélkül anyakönyvezték, így az apa adatait csak utólag jegyzik be.

A törvény általános érvénnyel biztosít eljárási illetékmentességet azokra az elsőfokú közigazgatási hatósági eljárásokra, amelyeket az ügyfélnek kizárólag a hatóság korábban tett, jogszabálysértő, hibás vagy elmulasztott bejegyzése miatt kell kezdeményeznie.

Annak érdekében, hogy az ügyfél az eljárási illetéket a hatóság illetékfizetésre vonatkozó felhívása (azaz külön hatósági eljárási cselekmény) nélkül is átutalhassa az eljárás kezdeményezése előtt, a törvény rendelkezik az átutalással történő illetékfizetés feltételeiről. Az ügy, ügyfél és befizetés hármasának megfelelő összekapcsolása, ezáltal az eljárási illetékfizetés hatékony ellenőrzése érdekében az utalás közleményrovatában minden esetben fel kell tüntetni az ügyszámot, az ügyfél nevét és lakcímét vagy székhelyét.

Az Itv. 73/A. § (3) bekezdésének módosítása egyértelművé teszi, hogy a hatóság felhívására kizárólag akkor kell megfizetni az illetéket, ha az ügyfél az eljárási illetékfizetési kötelezettségének a felhívás kézhezvételéig nem tett eleget. A hatósági leletkiállítás feltételeit illetően is pontosabbá válik szabályozás, mivel - az átutalással történő eljárási illetékfizetés módosuló rendelkezéseivel összhangban - rögzíti, hogy kizárólag akkor kell leletet kiállítani, ha az ügyfél legkésőbb az illeték megfizetésére vonatkozó felhívás közlését követő 8 napon belül nem tett eleget az illetékfizetési kötelezettségének, és az eljáró hatóság az eljárást nem szüntette meg vagy a kérelmet érdemi vizsgálat nélkül nem utasította el. Tekintettel arra, hogy az Itv. általános szabályként rögzíti, hogy a hatóság téves bejegyzése miatt kezdeményezett eljárás illetékmentes, indokolatlan ezt külön is kimondani az Itv. melléklet IX. Címének hatálya alá tartozó okmányokra nézve.

A természeti katasztrófa következtében megsemmisült vagy helyrehozhatatlanul megrongálódott lakástulajdon helyett vásárolt másik lakástulajdon megszerzésének illetékmentességére való jogosultság igazolása esetén hiteles tulajdoni lap másolatának megkövetelése az eljárás más eleméből fakadóan felesleges. A jegyző az Itv. 26/A. § (1) bekezdés a) pontja alapján hatósági bizonyítványban nem csak azt igazolja, hogy a magánszemély a természeti katasztrófa következtében megsemmisült lakást életvitelszerűen lakásaként használta, hanem azt is, hogy a magánszemélynek volt-e bármilyen jogcíme (tulajdon, haszonélvezet, használat) az ingatlan használatára. Ennek alapján a hatósági bizonyítványt a jegyző az ingatlan-nyilvántartás adatai alapján adja ki, így az ügyfélnek az iratot szükségtelen beszereznie.

A 7-9. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény (a továbbiakban: Flt.) 54. § (1) bekezdésére az ügyfélbarát közigazgatás megvalósítása érdekében nélkülözhetetlen elektronikus ügyintézés lehetőségének megteremtése érdekében van szükség.

Az Flt. a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az Flt. 54. § (4) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő. Mindezeken túl a központi foglalkoztatási, képzési és munkaerőpiaci integrációs programok és kutatási támogatások, továbbá a pályázat alapján nyújtható foglalkoztatást elősegítő támogatások esetében a pályázati felhívásban az elbírálásra nyitva álló határidő - a támogatások céljának minél gyorsabban történő elérése érdekében - 45 napra csökken.

A 10. §-hoz

Az egészségügyi hatósági és igazgatási tevékenységről szóló 1991. évi XI. törvény nem tartalmaz rendelkezést az ivóvízbiztonsági terv felülvizsgálatára, illetve jóváhagyására irányuló eljárás ügyintézési határidejére vonatkozóan. A 14/B. § kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A 11. §-hoz

A mérésügyről szóló 1991. évi XLV. törvény 8. § (3) bekezdése a Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A törvényben jelenleg meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 12. §-hoz

A polgárok személyi adatainak és lakcímének nyilvántartásáról szóló 1992. évi LXVI. törvény módosítása a közigazgatási hatósági eljárások Ket.-ben meghatározott általános ügyintézési határidejénél hosszabb, jelenleg kormányrendeleti szinten szabályozott határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik lehetőség. Az általánostól eltérő határidő rögzítése indokolt, azonban a jelenleg kormányrendeleti szinten rögzített határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 13. §-hoz

A közlekedési hatóságnak a földrendező bizottság eljárásától függetlenül is lehetősége van a földterületek megközelítését biztosító úthálózatok kialakítása során szakmai észrevételeinek megtételére, így indokolt a párhuzamosságot eredményező rendelkezés hatályon kívül helyezése.

A 14. §-hoz

A szociális igazgatásról és szociális ellátásokról szóló 1993. évi III. törvény (a továbbiakban: Szt.) nem tartalmaz rendelkezést a jogosulatlanul és rosszhiszeműen igénybe vett rendszeres pénzellátások visszatérítésére vonatkozóan, így a végrehajtás elrendelését követően - önkéntes teljesítés elmaradása esetén - nincs lehetőség végrehajtási eljárás teljeskörű lefolytatására. A jogszabály kiegészítés célja, hogy a jelenlegi joghézag megszüntetésével biztosítsa a végrehajtási eljárás eredményes lefolytatását.

A Szt. 32/B. §-a, 34. §-a és 42. §-a kiegészítésének célja, hogy a jelenlegi joghézag megszüntetésével lehetőséget biztosítson az időskorúak járadékára, aktív korúak ellátására, továbbá ápolási díjra jogosult személy kérelmére az ellátás megszüntetésére.

Az Szt. nem tartalmaz az elsőfokú eljárásban ügyintézési határidőre vonatkozó rendelkezést arra az esetre, ha szakkérdést is vizsgálni kell.

Az Szt. 33. § kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A Szt. 43/A. § (5) bekezdés módosítása lehetővé teszi, hogy a fellebbezési eljárás során a szociális hatóság szakvélemény hiánya esetén új szakvélemény elkészítéséről szakértő útján gondoskodjon.

Az Szt. 58/A. § kiegészítésének célja, hogy az egyházi és nem állami fenntartók állami támogatásával kapcsolatos eljárások ügyintézési határidejét meghatározza. Ezekben az eljárásokban nem alkalmazható a függő hatályú döntés, tekintettel arra, hogy - figyelemmel az Áht. 22. §-ában meghatározott határidőkre - ügyintézési határidő helyett határnap kerül meghatározásra. A kérelem benyújtásának időpontjától függően az ügyintézési határidő meghaladhatja a 60 napot.

Az Szt. 92/K. § kiegészítésének célja, hogy a bejegyzéshez vagy az adatmódosításhoz kormányrendeletben meghatározott szakkérdés vizsgálatával kapcsolatos ügyintézési határidőt meghatározza, amely a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A 15-17. §-hoz

A bányászatról szóló 1993. évi XLVIII. törvény (a továbbiakban: Bt.) 22/D. § (4) bekezdésének, a 28. § (3)-(4) bekezdésének, a 44. §-ának, a 44/A. §-ának, valamint a 44/B. §-ának módosítása a földtani kutatási tevékenység, a bányaüzemi műszaki felelős vezetői tevékenység, a nyomástartó berendezést vizsgáló szakértői, illetve felügyeleti tevékenység, a földtani szakértői tevékenység, továbbá a hites bányamérői tevékenység megkezdésével járó bürokratikus terhek csökkentését célozza. A hatályos rendelkezések szerint a földtani kutatási tevékenységet, a bányaüzemi műszaki felelős vezetői tevékenységet, a nyomástartó berendezést vizsgáló szakértői, illetve felügyeleti tevékenységet, a földtani szakértői tevékenységet, továbbá a hites bányamérői tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a földtani kutatási tevékenység, a bányaüzemi műszaki felelős vezetői tevékenység, a nyomástartó berendezést vizsgáló szakértői, illetve felügyeleti tevékenység, a földtani szakértői tevékenység, továbbá a hites bányamérői tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a földtani kutatási tevékenységhez, a bányaüzemi műszaki felelős vezetői tevékenységhez, a nyomástartó berendezést vizsgáló szakértői, illetve felügyeleti tevékenységhez, a földtani szakértői tevékenységhez, továbbá a hites bányamérői tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A fentiek mellett a módosítás célja, hogy a 10 napos ügyfél-értesítési határidő 8 napra csökkenjen, amelynek köszönhetően az érintett állampolgárok az eddigiekhez képest hamarabb szereznek tudomást az eljárás megindításáról, elősegítve ezzel az ügyféli jogok gyakorlását.

A Bt. 43/B. § (1) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Bt. 43/B. § (1) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Bt. 44/C. §-ának módosítása - Bnytv. módosításával összhangban - arra irányul, hogy a nyomástartó berendezést vizsgáló szakember vagy felügyeleti személy, a földtani szakértő, a hites bányamérő és a bányaüzemi felelős műszaki vezető ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A Bt. 49/E. §-sal történő kiegészítése a Ket.-ben meghatározott általános ügyintézési határidőnél hosszabb, jelenleg kormányrendeleti szinten szabályozott határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik lehetőség. Az általánostól eltérő határidő rögzítése indokolt, azonban a jelenleg kormányrendeleti szinten rögzített határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 18-19. §-hoz

A lakások és helyiségek bérletére, valamint az elidegenítésükre vonatkozó egyes szabályokról szóló 1993. évi LXXVIII. törvény (a továbbiakban: Lakástv.) az üzletszerű ingatlanközvetítői, valamint az üzletszerű ingatlanvagyon-értékelő és -közvetítői tevékenység folytatására irányuló szabályozásának módosításai az üzletszerű ingatlanközvetítői, valamint az üzletszerű ingatlanvagyon-értékelő és -közvetítői tevékenység megkezdésével járó bürokratikus terhek csökkentését célozzák. A hatályos rendelkezések szerint az említett tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni. Hasonló indok alapján kerül hatályon kívül helyezésre a Lakástv. 1/A. § (2b) bekezdése is, miután a külföldi személy ingatlan tulajdonjogának megszerzése esetén a büntetlen előéletét a jelenlegi szabályozás szerint hatósági erkölcsi bizonyítvánnyal köteles igazolni, a Bnytv. módosítása alapján azonban az eljáró hatóság (a fővárosi és megyei kormányhivatal) jogosult lesz az erre vonatkozó adatokat a bűnügyi nyilvántartó szervtől igényelni.

A 20-22. §-hoz

Az új szabályozás következtében csökken a munkabalesetekhez, a foglalkozási megbetegedésekhez és a fokozott expozíciós esetekhez kapcsolódó adminisztratív teher. A munkavédelemről szóló 1993. évi XCIII. törvény (a továbbiakban: Mvt.) 83/D. §-a a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Az Mvt. 83/E. §-ának módosítása - a Bnytv. módosításával összhangban - arra irányul, hogy a munkavédelmi hatóság eljárásában az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 23. §-hoz

Az állattenyésztésről szóló 1993. évi CXIV. törvény 20. § (3) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A tenyésztő szervezet elismerésére irányuló eljárásban meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő. A módosítás alapján továbbá az eljárás egyszeri hat hónappal történő meghosszabbítására sem lesz lehetőség.

A 24-25. §-hoz

A bírósági végrehajtásról szóló 1994. évi LIII. törvény 47. § (7) bekezdése értelmében a végrehajtó az adós személyének azonosítására szolgáló, valamint az adós lakóhelyére (tartózkodási helyére), székhelyére, telephelyére, munkahelyére (egyéni vállalkozására), jövedelmére és a végrehajtás alá vonható vagyontárgyaira vonatkozó adatok beszerzése céljából elektronikus úton is megkeresheti az adatokat elektronikus úton nyilvántartó hatóságokat, szervezeteket. A módosítás azt célozza, hogy a végrehajtó a közúti közlekedési nyilvántartó szervtől, valamint a személyadat- és lakcímnyilvántartó szervtől kizárólag elektronikusan, az erre a célra kialakított informatikai rendszer használatával kérhessen adatszolgáltatást. Ennek következtében csökkeni fog a fenti eljárási cselekménnyel összefüggésben felmerülő költség- és munkateher, a végrehajtási eljárás hatékonyabb, gyorsabb lesz.

A 26-27. §-hoz

A környezet védelmének általános szabályairól szóló 1995. évi LIII. törvény (a továbbiakban: Kvt.) 66. § (5) bekezdése rendelkezik arról, hogy ha egy környezetvédelmi vagy egységes környezethasználati engedély köteles tevékenység megkezdéséhez építési, illetve működési engedély is szükséges, akkor az adott építési, illetve működési engedély csak a környezetvédelmi, illetve egységes környezethasználati engedély birtokában adható meg. Ezzel a rendelkezéssel biztosítható, hogy a Kvt., illetve a környezeti hatásvizsgálati és az egységes környezethasználati engedélyezési eljárásról szóló 314/2005. (XII. 25.) Korm. rendelet (a továbbiakban: Khvr.) szerinti környezetvédelmi engedély megfelel a 2011/92/EU irányelv 1. cikk (2) bekezdés a) pontja szerinti „engedély” (development consent) fogalmának.

A fenti rendelkezés végrehajtása érdekében, abban az esetben, amikor a Khvr. 2/A. § szerinti szakhatósági eljárás során a környezetvédelmi hatóság azt állapítja meg, hogy az adott építési, illetve működési engedélyezési eljárás tárgyát képező beruházásnak lehetnek olyan jelentős környezeti hatásai, ami szükségessé teszi a környezeti hatásvizsgálati (KHV) eljárás lefolytatását, a folyamatban lévő építési, illetve működési engedélyezési eljárást a környezetvédelmi engedély megszerzéséig fel kell függeszteni. Ezt a felfüggesztési kötelezettséget jelenleg az adott építési, illetve működési engedélyezési eljárás részletes szabályait tartalmazó kormányrendeletek írják elő.

A Ket. 32. §-ának a törvény szerinti módosítása esetén azonban - a 2011/92/EU irányelvvel való összhang megtartása érdekében - szükséges a Kvt. 66. § (5) bekezdésének kiegészítése.

A Kvt. 67. § (2) és 91. § (1) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az előzetes vizsgálati eljárás időtartama, ideértve a közmeghallgatás tartásának esetére vonatkozóan meghatározott határidőt is, valamint a környezetvédelmi engedélyezési, továbbá a működési engedélyezési eljárás időtartama - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Kvt. 91. §-a a továbbiakban kiegészül a jelenleg kormányrendeleti szinten szabályozott határidőnél rövidebb, ugyanakkor a közigazgatási hatósági eljárások Ket.-ben meghatározott általános ügyintézési határidejénél hosszabb ügyintézési határidőkkel, tekintettel arra, hogy a Ket. módosítására figyelemmel erre már csak törvényben nyílik lehetőség.

A törvénymódosítás tartalmazza továbbá a kármentesítéssel kapcsolatos ügyintézési időket, és a szakhatóságként eljáró környezetvédelmi hatóság ügyintézési idejének meghatározását is, amelyet korábban szintén kormányrendeleti szinten szabályoztak.

A Kvt. 92. § módosítása - a Bnytv. módosításával összhangban - arra irányul továbbá, hogy az érintett szakértői tevékenységek megkezdéséhez az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 28-29. §-hoz

A vízgazdálkodásról szóló 1995. évi LVII. törvény (a továbbiakban: Vgtv.) 5/A. §-ának módosítása a vízgazdálkodási szakértői tevékenység megkezdésével járó bürokratikus terhek csökkentését célozza.

Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A Vgtv. 33/B. §-sal történő kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb, jelenleg kormányrendeleti szinten szabályozott határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód. Az általánostól eltérő határidő rögzítése indokolt, azonban a jelenleg kormányrendeleti szinten rögzített határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 30-31. §-hoz

A légiközlekedési szakterület esetében irányadó eljárási határidőket jelenleg a Nemzeti Közlekedési Hatóságról szóló 263/2006. (XII. 20.) Korm. rendelet (a továbbiakban: Statútum) határozza meg. A módosítás a Statútum 5. § (7)-(10a) bekezdésében meghatározott légiközlekedési hatósági, valamint a Statútum 5/A. § (5) bekezdésében meghatározott katonai légügyi hatósági eljárások határidejét beemeli a légiközlekedésről szóló 1995. évi XCVII. törvénybe. A hivatkozott rendelkezések a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapítanak meg a hatóság számára. Figyelemmel arra, hogy az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók, a Statútum 5. § (7)-(10a) bekezdésében, valamint a Statútum 5/A. § (5) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A törvény 23/C. §-át érintő módosítás - a Bnytv. módosításával összhangban - arra irányul, hogy a légiközlekedési, valamint a légiközlekedéssel összefüggő tevékenység engedélyezésére irányuló légiközlekedési és katonai légügyi hatósági eljárásban az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 32. §-hoz

Az e-kártya megvalósításához szükséges egyes törvények, valamint az állami és önkormányzati szervek elektronikus információbiztonságáról szóló 2013. évi L. törvény módosításáról szóló 2015. évi CXXX. törvény 2016. január 1-jei hatállyal módosítja a polgárok személyi adatainak és lakcímének nyilvántartásáról szóló 1992. évi LXVI. törvényt, és ennek keretében 2016. január 1-jétől bevezeti a tároló elemmel rendelkező állandó személyazonosító igazolványt, amelynek tároló eleme elektronikusan tartalmazni fogja a polgár társadalombiztosítási azonosító jelét és adóazonosító jelét, ha a polgár a személyazonosító igazolvány iránti kérelem benyújtásakor az azonosító jelekkel rendelkezik.

A 33. §-hoz

A területfejlesztésről és a területrendezésről szóló 1996. évi XXI. törvény 5. § p) pontja szerinti fogalom-meghatározás célja az egyértelműsítés és az ipari parkok jogalkotói szándéknak megfelelő értelmezése. A törvény a törvény és a kormányrendelet definíciója közötti összhang megteremtésére irányul.

A 34-36. §-hoz

A tűz elleni védekezésről, a műszaki mentésről és a tűzoltóságról szóló 1996. évi XXXI. törvény (a továbbiakban: Tvt.) 13/A. § (4) bekezdése a piacfelügyeleti eljárásokban, a 14. § (1) bekezdése a tűzvizsgálati eljárásokban állapít meg a közigazgatási hatósági eljárások Ket.-ben meghatározott általános ügyintézési határidejénél hosszabb határidőt a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Tvt.-ben meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A tűzvédelmi szakértővel kapcsolatos módosítás a tevékenység megkezdésével járó bürokratikus terhek csökkentését célozza. A hatályos rendelkezések szerint a szakértői tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti szakértői tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tűzvédelmi szakértői tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

A tűzvédelmi tervezői tevékenységgel, valamint a tűzvédelmi szakértővel kapcsolatos egyes rendelkezések hatályon kívül helyezése a Bnytv. módosításával áll összefüggésben. Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 37. §-hoz

A természet védelméről szóló 1996. évi LIII. törvény (a továbbiakban: Trtv.) törvény 76. § (1) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Trtv. 76. § (1) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A törvénymódosítás tartalmazza továbbá a szakhatóságként eljáró természetvédelmi hatóság ügyintézési idejének meghatározását is, amelyet korábban kormányrendeleti szinten szabályoztak, továbbá szűkített körben a védett, fokozottan védett területek és fajok érintettsége esetén az eljárások felfüggesztésének lehetőségét is.

A 38-39. §-hoz

A munkaügyi ellenőrzésről szóló 1996. évi LXXV. törvény (a továbbiakban: Met.) 8/A. §-a a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A fővárosi és megyei kormányhivatalokról, valamint a fővárosi és megyei kormányhivatalok kialakításával és a területi integrációval összefüggő törvénymódosításokról szóló 2010. évi CXXVI. törvény módosításával létrejön az egységes hatósági igazolvány, ezáltal az ágazati szabályokban, a későbbiekben szükségtelenné válik az ellenőrzések alkalmával használt hatósági igazolványokra vonatkozó rendelkezések fenntartása. A Met. 4/A. §-ának hatályon kívül helyezése az e célnak való megfelelést szolgálja.

A 40-41. §-hoz

Az atomenergiáról szóló 1996. évi CXVI. törvény 12. §-ának módosítására a Ket. egyes rendelkezéseinek módosításával összefüggésben - az érintett ügycsoportban a Ket. szubszidiárius jellegére tekintettel - az atomenergia-felügyeleti szerv eljárásainak speciális vonásaira tekintettel szükséges nagyobb eljárásvezetési rugalmasság érdekében kerül sor.

Az 1996. évi CXVI. törvény (a továbbiakban: Atv.) 19/B. § (5)-(7) bekezdésének módosítása - a Bnytv. módosításával összhangban - arra irányul, hogy az atomenergia alkalmazása körében eljáró független műszaki szakértők a szakértői tevékenység folytatásával kapcsolatosan ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 42-44. §-hoz

A gyermekek védelméről és a gyámügyi szóló 1997. évi XXXI. törvény (a továbbiakban: Gyvt.) 78. § és 79. § módosítása a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A Gyvt. 86. §-a jelenleg kötelezően írja elő a gyermekvédelmi gyám tekintetében a fél évente történő jelentéstételi kötelezettséget, mindamellett, hogy amennyiben a nevelésbe vétel körülményei megváltoznak, a gyám, a szülő, és a gondozási hely is kérhet rendkívüli felülvizsgálatot.

A jelenlegi szabályozás indokoltatlan adminisztrációs kötelezettséggel terheli az eljárásban résztvevőket, a kísérő nélküli kiskorú esetében a törvény által kötelezően előírt fél éves jelentéstételi kötelezettség, és a szintén fél évente történő esedékes felülvizsgálati eljárás párhuzamosan történő lefolytatása nem indokolt. A módosítás csökkenti a párhuzamos hatósági eljárások gyakoriságát, és az eljárás résztvevőinek terheit.

A Gyvt. nem tartalmaz rendelkezést az ügyintézési határidőre vonatkozóan a szolgáltatói nyilvántartásba történő bejegyzésre irányuló eljárásban arra az esetre vonatkozóan, ha szakkérdést is vizsgálni kell, továbbá a szolgáltatói nyilvántartásban szereplő szolgáltatók ellenőrzése során a Szociális és Gyermekvédelmi Főigazgatóság és a kijelölt egyházi módszertani intézmény szakvéleményének elkészítésére vonatkozóan. A Gyvt. 98. §-ának kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A Gyvt. az örökbefogadás engedélyezésére vonatkozó ügyintézési határidőre vonatkozóan nem tartalmaz rendelkezést. A Gyvt. 128/B. §-ának kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A Gyvt. 132. §-ának kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A Gyvt. 145. §-ának kiegészítésének célja, hogy az egyházi és nem állami fenntartók állami támogatásával kapcsolatos eljárások ügyintézési határidejét meghatározza. Ezekben az eljárásokban nem alkalmazható a függő hatályú döntés, tekintettel arra, hogy - figyelemmel az Áht. 22. §-ában meghatározott határidőkre - ügyintézési határidő helyett határnap kerül meghatározásra. A kérelem benyújtásának időpontjától függően az ügyintézési határidő meghaladhatja a 60 napot.

A Gyvt. 80/A. § (1), (2) és (3) bekezdése módosításának, valamint pontosításának célja a felülvizsgálat kezdő időpontjának egyértelmű meghatározása az eltérő jogalkalmazási gyakorlat megszüntetése érdekében, figyelemmel arra, hogy a nevelésbe vett gyermekek gondozási helye a nevelésbe vétel elrendelése után változhat.

A Gyvt. 93. § (7) bekezdésében foglalt utógondozói ellátás ismételt elrendelésének lehetőségét tiltó jogszabály esetköreinek csökkentése indokolt. A 93. § (10) bekezdés d) pontja esetében nem indokolt 1 éves időtartam kikötése az utógondozói ellátás ismételt elrendeléséhez, tekintettel arra, hogy ha a fiatal felnőtt maga kérelmezi az utógondozói ellátás megszüntetését, később azonban - megváltozott életkörülményei miatt - ismételten szüksége van ellátásra, és kérelmezi, a módosítás biztosítja a lehetőséget.

A Gyvt. 103/A. §-t érintő módosításokat a szakértői tevékenységhez kapcsolódó engedélyezési eljárás megszüntetése, valamint a szakértői tevékenység folytatásának egyszerűsítése indokolja.

A 45-47. §-hoz

Az épített környezet alakításáról és védelméről szóló törvény (a továbbiakban: Étv.) 53/C. § (4) bekezdése az építésügyi engedélyezési eljárásokban a szakhatósági állásfoglalás kiadására a Ket.-ben meghatározott határidőnél hosszabb határidőt állapít meg a hatóság számára. Az ügyintézési határidő általános csökkentése érdekében, tekintettel arra, hogy az Étv.-ben meghatározott szakhatósági állásfoglalás kiadására rendelkezésére álló határidő indokolatlanul hosszú, a jelenlegi harminc nap huszonegy napra történő csökkentése indokolt.

Az Étv. további határidőkre vonatkozó kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód. Az általánostól eltérő határidő rögzítése indokolt, azonban a jelenleg kormányrendeleti szinten rögzített határidő indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Tekintettel arra, hogy az épített környezet alakításáról és védelméről szóló 1997. évi LXXVIII. törvény szerint az 57/C. § (1) bekezdésében meghatározott eljárásban a szakhatóság részére 60 nap áll rendelkezésre, a függő hatályú döntést már a szakhatóság eljárása alapján szükséges volna meghozni. A módosítás az építési engedélyezési eljárás ügyintézési határidejének törvényi szintű rögzítésére és az ügyintézési időbe beleszámító időtartam meghatározására irányul.

A 48-49. §-hoz

A társadalombiztosítási nyugellátásról szóló 1997. évi LXXXI. törvény (a továbbiakban: Tny.) 44/F. §-sal való kiegészítésének célja, hogy lehetőséget biztosítson az eljárás felfüggesztésére.

A Tny. 96/B. § (6) bekezdése vonatkozásában megszüntetendő az ügyintézési határidő meghosszabbításának lehetősége, tekintettel arra, hogy a határidő-hosszabbítás a gyakorlatban nem a jogalkotó célja szerinti szerepet tölti be, így a szövegrész hatályon kívül helyezése indokolt.

Az 50. §-hoz

A kötelező egészségbiztosítás ellátásairól szóló 1997. évi LXXXIII. törvény (a továbbiakban: Ebtv.) nem rendelkezik a gyógyító-megelőző eljárások során alkalmazott egészségügyi technológiák egészségbiztosítási finanszírozásba történő előzetes befogadása iránti kérelem új eszközt nem igénylő új orvosi eljárására vonatkozó ügyintézési határidőről. Az Ebtv. 19/A. §-ának kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

Az Ebtv. 29. § (4) bekezdésének módosítása lehetővé teszi, hogy a biztosított a TAJ-számát a tároló elemmel rendelkező állandó személyazonosító igazolványával - a technikai feltételek megléte esetén - elektronikusan is igazolhassa, amennyiben a külön törvényben meghatározottak szerint a tároló elem azt tartalmazza.

Az 51-52. §-hoz

A muzeális intézményekről, a nyilvános könyvtári ellátásról és a közművelődésről szóló 1997. évi CXL. törvény (a továbbiakban: Kultv.) 39. § (2) bekezdése, 40. § (2) bekezdése és a 41. § (2) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Kultv. 39. § (2) bekezdésében, 40. § (2) bekezdésében és a 41. § (2) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Kultv. 95/A. § (4)-(8) bekezdésének hatályon kívül helyezése a kulturális szakértői tevékenység megkezdésével járó bürokratikus terhek csökkentését célozza.

A büntetlen előélet és a foglalkozástól eltiltás hiánya továbbra is feltétele a jogosultságnak, azonban a bejelentés mellékleteként nem kerül előírásra a hatósági (erkölcsi) bizonyítvány, vagy a hatóság részére történő adattovábbításra irányuló kérelem benyújtása, tekintettel arra, hogy az adattovábbításra, és az adatkezelésre a felhatalmazást a Bnytv. biztosítja minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

Az 53-54. §-hoz

Az ingatlan-nyilvántartásról szóló 1997. évi CXLI. törvény (a továbbiakban: Inytv.) az ingatlanügyi hatósági eljárásokban a harmincnál több önálló ingatlant vagy harmincnál több érdekeltet érintő beadványoknál a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az Inytv.-ben meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Az ingatlanügyi hatósági eljárásokban az Inytv. 45. § (2) bekezdésében található, a Ket.-ben meghatározott általános ügyintézési határidőtől eltérő határidő indokolatlanul hosszú. Az Inytv. 45. § (1) bekezdésének hatályon kívül helyezésével az ingatlanügyi hatósági eljárásokban is a Ket.-ben meghatározott általános ügyintézési határidő érvényesül.

Az 55-57. §-hoz

Az egészségügyről szóló 1997. évi CLIV. törvény (a továbbiakban Eütv.) 110/A. §-ának módosítása - a Bnytv. módosításával összhangban - arra irányul, hogy az egészségügyi államigazgatási szerv eljárásában az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) megtalálhatók. A módosítás szerint az adattovábbításra és az adatkezelésre a felhatalmazást a Bnytv. biztosítja minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

Az Eütv. 234. §-ának módosítása az egészségügyi szakértői tevékenység megkezdésével járó bürokratikus terhek csökkentését célozza. A hatályos rendelkezések szerint az egészségügyi szakértői tevékenységet hatósági engedély alapján lehet végezni. Az egészségügyi szakértői tevékenység esetében az engedélyezési eljárás helyett a tevékenység folytatásának bejelentése elegendő, különös tekintettel arra, hogy az eljárásban ellenérdekű ügyfél nem vesz részt, és a közérdek védelmét megfelelően biztosítja a bejelentett tevékenységre vonatkozó hatósági ellenőrzés, valamint az azzal összefüggő szankciórendszer. A büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. biztosítja minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

Tekintettel arra, hogy a bejelentésre vonatkozó általános rendelkezéseket a szolgáltatási tevékenység megkezdésének és folytatásának általános szabályairól szóló 2009. évi LXXVI. törvény határozza meg, a módosítás nem tér ki a hatósági ellenőrzés és a jogosulatlan tevékenység szankcióinak tárgykörére.

Az Eütv. 158. § (3) bekezdése és 159. § (7) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az Eütv. 158. § (3) bekezdésében és 159. § (7) bekezdésében meghatározott határidők - a Ket.-ben meghatározott, ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Az Eütv. 110/A. § (2) bekezdés a) pontjában a hivatkozott jogszabályi szövegrész az Eütv. 110/A. § (4) bekezdésében szereplő jogszabály módosítással összhangban hatályát veszti.

Az Eütv. 234/A. §-a az Eütv. 234. §-ában lévő jogszabály módosítással összhangban hatályát veszti.

Az 58-60. §-hoz

A módosítás a kormányzati célkitűzéssel összhangban a fogyasztóvédelmi hatóság bürokratikus terheinek csökkentésére irányul. A fogyasztóvédelmi referensek képzésével és vizsgáztatásával kapcsolatos tevékenység adminisztratív terheit a jövőben a szervező köteles ellátni, mint például a bizonyítványok kiállítása, a végzett fogyasztóvédelmi referensekről nyilvántartás vezetése, a vizsgabizottság tagjainak és elnökének kijelölése, valamint egyéb kötelező feladatok ellátása. A szervező felel továbbá a fogyasztóvédelmi referens képzés és vizsgáztatás szakmai anyagainak összeállításáért, illetve azoknak a hatályos jogszabályoknak megfelelő aktualizálásáért is.

Összhangban tehát a törvény egészének - a közigazgatási bürokráciacsökkentésre vonatkozó átfogó - céljával, egyrészt az eddig a képzés engedélyezésével és a vizsgáztatással kapcsolatos, a fogyasztóvédelmi hatóságra háruló korábbi feladatok megszűnnek, másrészt csökkennek a szervező bürokratikus terhei is, míg a szigorú hatósági kontroll a képzés és vizsgáztatás magas színvonalának biztosítása érdekében megmarad.

A 61. §-hoz

A fogyatékos személyek jogairól és esélyegyenlőségük biztosításáról szóló 1998. évi XXVI. törvény módosítása jelenleg kormányrendeletben meghatározott határidő rendelkezéseit tartalmazza, a kormányrendeletben szabályozottakhoz képest csökkentett határidőkkel. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A kormányrendeletben meghatározott határidők - a Ket.-ben meghatározott, ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendők a módosításban meghatározott határidők.

A 62. §-hoz

Az állatok védelméről és kíméletéről szóló 1998. évi XXVIII. törvény 41. § (1)-(3) bekezdéseinek módosítása az állatpanzió és állatmenhely létesítésével járó bürokratikus terhek csökkentését célozza. A hatályos rendelkezések szerint állatpanzió és állatmenhely létesítéséhez hatósági engedély szükséges. Az engedélyezési eljárások jelen törvény előkészítése keretében végzett felülvizsgálata alapján ezek esetében az engedélyezés helyett a tevékenység bejelentése elegendő.

A módosítás az állatpanzió és állatmenhely létesítéséhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személyek számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

A 63. §-hoz

A családok támogatásáról szóló 1998. évi LXXXIV. törvény módosítása jelenleg kormányrendeletben meghatározott határidő rendelkezéseit tartalmazza, a kormányrendeletben szabályozottakhoz képest csökkentett határidőkkel. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A kormányrendeletben meghatározott határidők - a Ket.-ben meghatározott, ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendők a módosításban meghatározott határidők.

A 64-66. §-hoz

A temetőkről és a temetkezésről szóló 1999. évi XLIII. törvény (a továbbiakban: Ttv.) a pénzügyi teljesítőképesség megléte vonatkozásában, valamint az összeférhetetlenséggel összefüggésben pontosító rendelkezéseket tartalmaz.

A Ttv. 21. § (5) bekezdés módosításának célja, hogy a hazavitt hamvak esetében a kegyeleti jog gyakorlásának lehetőségét biztosítani kell a közeli hozzátartozó mellett a hozzátartozók, illetve a végrendeleti juttatásban részesített személyek számára is.

A Ttv. 36. § (1) bekezdésében az urna szövegrész hatályon kívül helyezése a Ttv., valamint a temetőkről és a temetkezésről szóló 1999. évi XLIII. törvény végrehajtásáról szóló 145/1999. (X. 1.) Korm. rendelet közötti összhang megteremtését szolgálja.

A büntetlen előélet és a foglalkozástól eltiltás hiánya továbbra is feltétele a temetkezési szolgáltatási tevékenység végzésének, a Ttv. 30. § (4) és (6) bekezdésének hatályon kívül helyezésével azonban nem kerül előírásra a hatósági (erkölcsi) bizonyítvány benyújtása vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 67. §-hoz

A közlekedési hatóságnak külön jogszabály alapján tárolási helyül történő bejelentés és a szükséges okmányirodai ügyintézéshez a bejelentés megtörténte igazolásának megszüntetése indokolt, mivel az adott tevékenység engedélyezési eljárásai alkalmával a hatóság rögzíti a járművek tároló helyeit, így a jelenlegi szabályozás szerinti külön igazolás csak növeli az eljárás bonyolultságát. Minderre lehetőség nyílik a közúti közlekedési nyilvántartásról szóló 1999. évi LXXXIV. törvény (a továbbiakban: Kknyt.) módosításával. Ezen túlmenően az adatbázisok elektronikus összekapcsolása gyorsítja az ügyintézést. Figyelemmel arra, hogy a módosítás következtében a közlekedési hatóság értesíti a nyilvántartót a járművezető „Gépjárművezetői képesítési igazolvány”-ának meghatározott adatairól, szükséges megteremteni ezen adatkör tekintetében is a nyilvántartás és adatkezelés jogalapját. A Kknyt. 8. §-át érintő módosítások ezt a célt szolgálják.

A 68-69. §-hoz

A víziközlekedésről szóló 2000. évi XLII. törvény 4. §-ának kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb, jelenleg kormányrendeleti szinten szabályozott határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód. Az általánostól eltérő határidő rögzítése indokolt, azonban a jelenleg kormányrendeleti szinten rögzített határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A törvény 26/A. §-át, valamint a 26/B. § (4)-(6) bekezdését érintő módosítás - a Bnytv. módosításával összhangban - arra irányul, hogy a képesítéshez kötött szolgálat gyakorlásához szükséges képesítő okmány kiadására irányuló hajózási hatósági eljárásában az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 70-71. §-hoz

A Magyar Növényvédő Mérnöki és Növényorvosi Kamaráról szóló 2000. évi LXXXIV. törvény módosítása az élelmiszerlánc felügyeletéért felelős miniszter rendeletében meghatározott szakterületen növényvédelmi szakértői tevékenység megkezdésével járó bürokratikus terhek csökkentését célozza. A hatályos rendelkezések szerint az élelmiszerlánc felügyeletéért felelős miniszter rendeletében meghatározott szakterületen, növényvédelmi szakértői tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján az élelmiszerlánc felügyeletéért felelős miniszter rendeletében meghatározott szakterületen növényvédelmi szakértői tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás az élelmiszerlánc felügyeletéért felelős miniszter rendeletében meghatározott szakterületen növényvédelmi szakértői tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A módosítás emellett az engedélyezés helyébe lépő bejelentés jogszabályon történő szövegcserék átvezetését is tartalmazza.

A 72-73. §-hoz

A számvitelről szóló 2000. évi C. törvény módosítása szerint, bár a büntetlen előélet és a foglalkozástól eltiltás hiánya továbbra is feltétele a könyvviteli szolgáltatás végzésének, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 74. §-hoz

Az egészségügyről szóló 1997. évi CLIV. törvény 110/A. §-ának módosításával összhangban hatályát veszti az egészségügyi közvetítői eljárásról szóló 2000. évi CXVI. törvény 5/A-5/B. §-a. Az egészségügyi közvetítői eljárásról szóló 2000. évi CXVI. törvény 5. § (2) bekezdésében a hivatkozott jogszabályi szövegrész az egészségügyi közvetítői eljárásról szóló 2000. évi CXVI. törvény 5/A. §-a hatályon kívül helyezésével összhangban hatályát veszti.

A 75. §-hoz

A hatályos szabályozás alapján a járművezető a nyilvántartott pontjainak számát utánképzésen való önkéntes részvétellel csökkentheti. Az utánképzés teljesítését - a közúti közlekedési előéleti pontrendszerről szóló 2000. évi CXXVIII. törvény módosításának megfelelően - az adatáramlás gyorsítása érdekében a fővárosi és megyei kormányhivataloknak elektronikus úton kell rögzíteniük a rendszerben. Szükséges továbbá annak pontosítása is, hogy mely időpontban nyilvántartott pontok csökkentésére van lehetőség az utánképzés teljesítésével.

A 76. §-hoz

Az elektronikus aláírásról szóló 2001. évi XXXV. törvény 17. § (4) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 77-78. §-hoz

A kulturális örökség védelméről szóló 2001. évi LXIV. törvény 75. §-a a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 79-80. §-hoz

A külföldi bizonyítványok és oklevelek elismeréséről szóló 2001. évi C. törvény (a továbbiakban: Etv.) 9. § (1) és (2) bekezdése, valamint az egyes, a felsőoktatás szabályozására vonatkozó törvények módosításáról szóló 2015. évi CXXXI. törvény által 2016. január 1-jén hatályba lépő (5) és (6) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Megszüntetendő az ügyintézési határidő meghosszabbításának lehetősége, tekintettel arra, hogy a határidő-hosszabbítás a gyakorlatban nem a jogalkotó célja szerinti szerepet tölti be, így nem lép hatályba az egyes, a felsőoktatás szabályozására vonatkozó törvények módosításáról szóló 2015. évi CXXXI. törvény 15. §-ának az Etv. 9. § (8) bekezdését megállapító rendelkezése.

A 81-83. §-hoz

A közvetítői tevékenységről szóló 2002. évi LV. törvény 5. és 5/A. §-ának módosítása a közvetítői tevékenység megkezdésével járó bürokratikus terhek csökkentését célozza. A hatályos rendelkezések szerint a közvetítői tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a közvetítői tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a közvetítői tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet és a foglalkozástól eltiltás hiánya természetes személy esetében továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 84. §-hoz

Az Országos Területrendezési Tervről szóló 2003. évi XXVI. törvény a területrendezési tervek összhangjának esetleges hiánya esetére tartalmaz átmeneti rendelkezést.

Összhangban van az építésügy átalakítását célzó intézkedési tervről és a hozzá kapcsolódó feladatokról szóló Kormányhatározatban foglaltakkal, miszerint az ország, valamint a kiemelt térségek területrendezési tervét 2017. december 15-ig, és - a területrendezési tervek összhangjának kötelezettsége miatt - ezzel párhuzamosan a megyei területrendezési tervek módosítását is el kell készíteni. A fenti kormányhatározatban foglaltak miatt javasolt a megyei területrendezési tervek készítése 2015. december 31-ei határidejének a módosítása, ezáltal nem kell a megyei önkormányzatoknak a területrendezési tervüket többször módosítani, amely csökkenti az önkormányzati feladat- és költségvállalást, megszünteti a feladat duplikálódását, így bürokráciacsökkenést eredményez.

A 85-87. §-hoz

Az e-kártya megvalósításához szükséges egyes törvények, valamint az állami és önkormányzati szervek elektronikus információbiztonságáról szóló 2013. évi L. törvény módosításáról szóló 2015. évi CXXX. törvény hatályba lépésével összhangban az adózás rendjéről szóló 2003. évi XCII. törvény (a továbbiakban: Art.) 24. §-ának módosítása megteremti az állampolgárok számára az adóazonosító szám elektronikus igazolásának lehetőségét.

A gyakorlatban sok problémát jelent a helyi, nemzetiségi önkormányzati képviselők azon kötelezettsége teljesítésének ellenőrzése, miszerint az önkormányzati képviselő megválasztásától számított harminc napon belül kérelmezte-e felvételét az állami adóhatóság által vezetett köztartozásmentes adózói adatbázisba. Figyelemmel arra, hogy mind a Magyarország helyi önkormányzatairól szóló 2011. évi CLXXXIX. törvény, mind a nemzetiségek jogairól szóló 2011. évi CLXXIX. törvény a méltatlanság megállapításának okai között sorolja fel a fennálló és értesítés alapján sem kiegyenlített köztartozást, a fővárosi és megyei kormányhivatalnak és a helyi, nemzetiségi önkormányzatnak tudomással kell bírnia erről a tényről annak érdekében, hogy a szükséges lépéseket megtehesse. Erre vonatkozó hiteles tájékoztatást az adatbázist vezető állami adóhatóság nyújthat, ezért a törvénymódosítás arra irányul, hogy az állami adóhatóság megkeresésre tájékoztathassa a fővárosi és megyei kormányhivatalt vagy az önkormányzatot.

Gyakorlati tapasztalatok alapján a köztartozások önkormányzati adóhatóság általi behajtása nem elég hatékony, ezáltal a fővárosi és megyei kormányhivatalok kintlévősége folyamatosan nő. A fővárosi és megyei kormányhivatalok feladatellátásának hatékonyságának növelése érdekében a kintlévőség állomány csökkentése szükséges, ezért indokolt a fővárosi és megyei kormányhivatalok esetében a hivatalt megillető köztartozások behajtását az illetékes állami adóhatósághoz telepíteni.

A törvénymódosítás hatályon kívül helyezi az Art. 52. § (7) bekezdésének l) pontját, tekintettel arra, hogy a - már hatálytalan - helyi önkormányzatokról szóló 1990. évi LXV. törvényre történő hivatkozást tartalmazza, és az Art. 54. § (7) bekezdés i) pontjában biztosításra kerül az adatkérés lehetősége.

A törvény az adótanácsadói, adószakértői és okleveles adószakértői tevékenység végzését a korábbi engedélyezési eljárás helyett bejelentési eljáráshoz köti. Az eljárás szabályairól kiadandó rendelethez kapcsolódó felhatalmazó rendelkezés módosítása is indokolt, korrekciós jellegű a pontosítás.

Az Art. 175/A. és 175/E. §-ának módosítása az adótanácsadói, adószakértői, illetve okleveles adószakértői tevékenység megkezdésének megkönnyítésére, bürokratikus terhektől való mentesítésére irányul. A hatályos rendelkezések szerint az említett tevékenységeket hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti tevékenységek esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tevékenységekhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Az Art. 175/B. § (1) bekezdésének módosítása - a Bnytv. módosításával összhangban - arra is irányul továbbá, hogy az adótanácsadói, adószakértői illetve okleveles adószakértői tevékenység engedélyezési eljárásban az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 88. §-hoz

A függő hatályú döntésben a hatóság rendelkezik arról, hogy - amennyiben a hatóság az eljárás megindításától számított két hónapon belül eltérő érdemi döntést nem hoz - az eljárás lefolytatásáért fizetendő illetéknek vagy díjnak megfelelő összeget, ennek hiányában tízezer forintot a hatóság köteles az ügyfél részére megfizetni; a kérelmező ügyfél mentesül az eljárási költségek megfizetése alól; továbbá a kérelmezett jog gyakorlása az ügyfelet megilleti. A jogosultság gyakorlására vonatkozó rendelkezést azonban az elektronikus hírközlésről szóló 2003. évi C. törvény 31. § (4) bekezdését érintő módosítás alapján nem kell tartalmaznia a Nemzeti Média- és Hírközlési Hatóság döntésének, tekintettel arra, hogy az ügy tárgyát képező jogosultság esetében a hatósági eljárás kiemelt közérdek (frekvenciával mint stratégiai erőforrással való gazdálkodás) védelmét biztosítja.

A 89-90. §-hoz

A jövedéki adóról és a jövedéki termékek forgalmazásának különös szabályairól szóló 2003. évi CXXVII. törvény 24. § (9) bekezdésében, a 37. § (4) bekezdésében, a 82. § (5) bekezdésében és 43. § (1) bekezdésében a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 91. §-hoz

A függő hatályú döntésben a hatóság rendelkezik arról, hogy - amennyiben a hatóság az eljárás megindításától számított két hónapon belül eltérő érdemi döntést nem hoz - az eljárás lefolytatásáért fizetendő illetéknek vagy díjnak megfelelő összeget, ennek hiányában tízezer forintot a hatóság köteles az ügyfél részére megfizetni; a kérelmező ügyfél mentesül az eljárási költségek megfizetése alól; továbbá a kérelmezett jog gyakorlása az ügyfelet megilleti. A jogosultság gyakorlására vonatkozó rendelkezést azonban a mozgóképről szóló 2004. évi II. törvény 19/D. §-ának a (3) bekezdéssel történő kiegészítése alapján nem kell tartalmaznia a döntésnek, tekintettel arra, hogy az ügy tárgyát képező jogosultság esetében a hatósági eljárás kiemelt közérdek (a magyar mozgóképkultúra értékeinek gyarapítása és megőrzése, a magyarországi filmipar fejlesztése) védelmét biztosítja.

A 92. §-hoz

A szőlőtermesztésről és a borgazdálkodásról szóló 2004. évi XVIII. törvény 2016. január 1-jén hatályba lépő új 7. § (2) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott rövidebb határidő.

A 93-94. §-hoz

A Bnytv. módosításával összefüggésben a lőfegyverekről és lőszerekről szóló 2004. évi XXIV. törvény 3. § (1) bekezdésében meghatározott tevékenységek engedélyezési eljárásával összefüggésben az engedélyezési eljárásban mellékletként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A módosítás a Ket. szerinti függő hatályú döntés jogosító rendelkezése alóli kivétel meghatározására irányul. A függő hatályú döntésben a hatóság rendelkezik arról, hogy - amennyiben a hatóság az eljárás megindításától számított két hónapon belül eltérő érdemi döntést nem hoz - az eljárás lefolytatásáért fizetendő illetéknek vagy díjnak megfelelő összeget, ennek hiányában tízezer forintot a hatóság köteles az ügyfél részére megfizetni; a kérelmező ügyfél mentesül az eljárási költségek megfizetése alól; továbbá a kérelmezett jog gyakorlása az ügyfelet megilleti. A jogosultság gyakorlására vonatkozó rendelkezést azonban a lőfegyverekről és lőszerekről szóló 2004. évi XXIV. törvény 4/B. §-sal történő kiegészítése alapján nem kell tartalmaznia a döntésének, tekintettel arra, hogy az ügy tárgyát képező jogosultság esetében a hatósági eljárás kiemelt közérdek védelmét biztosítja.

A 95-109. §-hoz

A Ket. módosítása egyes olyan eljárási cselekményekre irányul, amelyek hozzájárulnak az eljárások formálisan jogszerű, de gyakorlati szempontból nem célszerű elhúzódásának megakadályozásához.

A Ket. 26. §-ának módosítása a hatóságok közötti együttműködést könnyíti és az érintett ügyek elintézését gyorsítja azzal, hogy az adatok iránti jogsegély során kizárólag elektronikus úton (akár írásbelinek minősülő elektronikus úton, akár elektronikus levél útján) tarthatnak kapcsolatot egymással, a jogsegély egyéb eseteiben pedig a megkeresést kell elektronikus úton továbbítani.

A Ket. 29. §-ának módosítása a sommás eljárás bevezetésére irányul, ami tulajdonképpen főszabállyá teszi a kérelemre induló eljárásokban a 8 napon belüli döntéshozatalt. Azokban az eljárásokban, amelyekben a kérelem előterjesztésekor a döntés meghozatalához szükséges valamennyi információ - függetlenül attól, hogy azt az ügyfél terjesztette elő, vagy a hatóság rendelkezik azzal - a hatóság rendelkezésére áll, így a tényállás további tisztázására, külön bizonyítási eljárás lefolytatására nincs szükség, indokolt a kormányablakokról szóló 515/2013. (XII. 30.) Korm. rendeletben megállapított, a gyakorlatban is bevált szabályozáshoz hasonló eljárásrend kialakítása. Ennek értelmében egy ügyben akkor van lehetőség azonnali ügyintézésre - azonnali döntéshozatalra -, ha az ügyfél a kérelem előterjesztésekor valamennyi, az ügy elintézéséhez szükséges feltételt teljesíti és nincs ellenérdekű ügyfél az ügyben. Ha azonban a kérelem benyújtásakor az ügyfél mégsem bocsát minden szükséges feltételt, dokumentumot a hatóság rendelkezésére, függetlenül attól, hogy az ügyfelet hiánypótlásra kell felhívni, vagy bizonyítást kell lefolytatni, akkor teljes eljárás lefolytatására kerül sor, tehát a hatóság az általános - illetve az ügyre vonatkozó - ügyintézési határidőn belül jár el.

A fenti sajátos eljárásforma általánosítása biztosítja, hogy minden olyan esetben, amikor a döntés meghozatalához minden szükséges feltétel a hatóság rendelkezésére áll, a hatóságnak azonnal - de legkésőbb 8 napon belül - döntést kell hoznia, e feltételek hiányában pedig végzéssel áttérhet a az eljárás az általános szabályok szerinti - teljes eljárásként való - lefolytatására. A sommás eljárás nagy könnyebbséget jelent az ügyfeleknek az egyszerű megítélésű, jellemzően okmányokkal, nyilvántartásokkal kapcsolatos ügyeikben, így például az igényelt igazolványokat a jelenlegi 21 nap helyett 8 nap alatt megkaphatná az ügyfél. E megoldás előnye, hogy az azonnaliság minden eljárásban adott.

Amennyiben a 8 napon belüli döntéshozatalra a törvényi feltételek hiánya miatt nincs lehetőség, a hatóság a sommás eljárás szabályainak mellőzésével jár el.

A Ket. 32. §-ának módosítása keretek közé szorítja a hatósági eljárások felfüggesztésének lehetőségét. A hatályos szabályok szerint az eljárás kérelemre és hivatalból, bármely előkérdésnek minősített okra hivatkozva lehetséges. A felfüggesztési okok tág értelmezése és a felfüggesztések túlságosan gyakori, részben indokolatlan alkalmazása az ügyintézés elhúzódását eredményezi. A módosítással a felfüggesztési lehetőségek köre a törvényben meghatározott esetekre szűkül, biztosítva, hogy csak a valóban indokolt esetekben kerüljön sor az eljárás felfüggesztésére. Ezzel összefüggésben mindazon esetekben amelyekben, törvényben meghatározott előkérdés hiányában felfüggesztésnek nincs helye, azonban az ügyben érdemi döntés nem hozható, az eljárás megszüntetésének lesz helye a Ket. 31. §-ának módosítása alapján. Az Itv. ezzel összefüggő módosítása alapján az illeték- és díjfizetési kötelezettség nem áll fenn az előkérdés elbírálatlansága ellenére megindított, és emiatt megszüntetett eljárások esetében.

A Ket. 33. §-ának módosítása nyomán az eljáró hatóság és a szakhatóság Ket.-ben meghatározott ügyintézési határidejénél hosszabb határidőt kormányrendelet már nem állapíthat meg, erre kizárólag törvényi szinten lesz lehetőség. Megszüntetésre kerül az a lehetőség, hogy a hatóság meghosszabbítsa a rá irányadó ügyintézési határidőt, tekintettel arra, hogy a határidő-hosszabbítás a gyakorlatban nem a jogalkotó célja szerinti szerepet tölti be.

A Ket. 37. §-a emellett a kérelmező számára biztosított hiánypótlási határidő eddig hiányzó maximumát is meghatározza.

A Ket. 71/A. §-a a hatóság jogszerű hallgatásának intézményét továbbfejlesztve biztosít a kérelmező ügyfél számára garanciát az ügye ésszerű határidőn belül történő elintézésére. A valamely jogosultság iránt kérelmet benyújtó ügyfél ugyanis a módosítás alapján a hatóságtól 8 napon belül kap egy függő hatályú döntést arról, hogy - amennyiben a hatóság az eljárás megindításától számított két hónapon belül eltérő érdemi döntést nem hoz - az eljárás lefolytatásáért fizetendő illetéknek vagy díjnak megfelelő összeget, ennek hiányában tízezer forintot a hatóság köteles a kérelmező ügyfél részére megfizetni; a kérelmező ügyfél mentesül az eljárási költségek megfizetése alól; továbbá - meghatározott kivételektől eltekintve - a kérelmezett jog gyakorlása az ügyfelet megilleti. A függő hatályú döntés a hatóság adminisztratív terheit nem növeli, mert az eljárás folyamatában az eljárás megindításáról szóló értesítés helyét veszi át, ugyanakkor azonban hatósági döntést ad az ügyfél kezébe az eddigi bizonytalan jogi helyzet helyett.

A Ket. 105. §-ának módosítása a jogorvoslat keretében lefolytatandó eljárások számát csökkenti, valódi, gyors és hatékony jogorvoslati lehetősége biztosítva az ügyfél számára. A módosítás nyomán a másodfokú hatóságnak nem lesz lehetősége arra, hogy a tényállás tisztázatlansága miatt új eljárás lefolytatására utasítsa az első fokú hatóságot, megduplázva ezzel a teljes eljárást (hiszen a megismételt eljárásban hozott első fokú döntéssel szemben ismét megnyílik a fellebbezési lehetőség). A másodfokú hatóság ezzel szemben saját eljárásában fogja lefolytatni a szükséges bizonyítási eljárást, és ennek alapján jogerős döntést hozva helybenhagyja vagy megváltoztatja az első fokú hatóság döntését, azaz az eljárás nem indulhat újra az elejéről. Ez alól csak az az eset kivétel, ha a másodfokú eljárásban azt állapítja meg a hatóság, hogy további ügyfél bevonása szükséges.

A Ket. 140. § (2) bekezdés módosítása szövegpontosító rendelkezést tartalmaz, továbbá lehetővé teszi a végrehajtás felfüggesztését, amennyiben a közigazgatási ügyekben eljáró bíróság a hatóságot új eljárásra kötelezte és ezzel a bírósági döntéssel szemben perújítási vagy felülvizsgálati kérelmet terjesztettek elő.

A 110. §-hoz

Az igazságügyi szakértői tevékenységről szóló 2005. évi XLVII. törvény 9. § (1) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az igazságügyi szakértői tevékenységről szóló 2005. évi XLVII. törvény 9. § (1) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 111. §-hoz

A közérdekű önkéntes tevékenységről szóló 2005. évi LXXXVIII. törvény (a továbbiakban: Köt.) 6. §-a kiegészítésének célja az önkéntes tevékenység végzéséhez kapcsolódó bürokratikus és adminisztratív terhek csökkentése. Az önkéntes jogviszonnyal kapcsolatos iratmegőrzési kötelezettség célja annak biztosítása, hogy az önkéntes tevékenységgel kapcsolatos adatok az önkéntes jogviszony megszűnését követően is visszakövethetők, szükség esetén ellenőrizhetők legyenek.

A Köt. 14. § (1) bekezdésének módosítása meghatározza, hogy a fogadó szervezet az írásbeli szerződésbe nem foglalt önkéntes jogviszonyról - jogviszonnyal kapcsolatos hatósági ellenőrzés érdekében - az általa foglalkoztatott önkéntesekről nyilvántartást vezet, továbbá rögzíti a nyilvántartás tartalmi elemeit. A módosítás célja annak biztosítása, hogy az önkéntes tevékenységgel kapcsolatos adatok - akár írásba foglalt önkéntes szerződés hiányában - az önkéntes jogviszony megszűnését követően is visszakövethetők, szükség esetén ellenőrizhetők legyenek.

A 112-113. §-hoz

Az emberi alkalmazásra kerülő gyógyszerekről és egyéb, a gyógyszerpiacot szabályozó törvények módosításáról szóló 2005. évi XCV. törvény (a továbbiakban: Gyógyszer tv.) 3. §-ának, és 15. §-ának kiegészítése jelenleg kormányrendeletben meghatározott határidő rendelkezéseit tartalmazza. Az általánostól eltérő határidő rögzítése indokolt, tekintettel az emberi élet és egészség védelmével kapcsolatos alapvető érdekre.

A Gyógyszer tv. 4. § (11) bekezdése, és 17/B. § (8) bekezdése módosítására az ügyintézési határidő meghosszabbításának megszüntetésével összefüggésben kerül sor.

A Gyógyszer tv. 15. § (6) és (7) bekezdésének hatályon kívül helyezése a Bnytv. módosításával összhangban - arra irányul, hogy az egészségügyi államigazgatási szerv eljárásában a kérelmezők ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. biztosítja minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 114-115. §-hoz

A haditechnikai termékek gyártásának és a haditechnikai szolgáltatások nyújtásának engedélyezéséről szóló 2005. évi CIX. törvény (a továbbiakban: Httv.) 3. §-ának kiegészítése a Ket. szerinti függő hatályú döntés jogosító rendelkezése alóli kivétel meghatározására irányul. A függő hatályú döntésben a hatóság rendelkezik arról, hogy - amennyiben a hatóság az eljárás megindításától számított két hónapon belül eltérő érdemi döntést nem hoz - az eljárás lefolytatásáért fizetendő illetéknek vagy díjnak megfelelő összeget, ennek hiányában tízezer forintot a hatóság köteles az ügyfél részére megfizetni; a kérelmező ügyfél mentesül az eljárási költségek megfizetése alól; továbbá a kérelmezett jog gyakorlása az ügyfelet megilleti. A jogosultság gyakorlására vonatkozó rendelkezést azonban a Httv. kiegészítése alapján nem kell tartalmaznia a döntésének, tekintettel arra, hogy az ügy tárgyát képező jogosultság esetében a hatósági eljárás kiemelt közérdek védelmét biztosítja.

A Httv. 5. §-ának módosítása - a Bnytv. módosításával összhangban - arra irányul, hogy az engedélyezési eljárásban az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 116. §-hoz

A személy- és vagyonvédelmi, valamint a magánnyomozói tevékenység szabályairól szóló 2005. évi CXXXIII. törvény módosítása a tényállás tisztázásához szükséges bizonyítás módjával kapcsolatos pontosítást tartalmaz.

A 117-119. §-hoz

A kereskedelmi törvény módosításai a nemesfémből készült ékszer, díszműáru és egyéb tárgy forgalmazására irányuló kereskedelmi tevékenység, továbbá a szálláshely-szolgáltatási, valamint utazásszervezői és utazásközvetítői tevékenység megkezdésével járó bürokratikus terhek csökkentését célozzák. A hatályos rendelkezések szerint az említett tevékenységeket hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti tevékenységek esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tevékenységekhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 120-123. §-hoz

A vasúti közlekedésről szóló 2005. évi CLXXXIII. törvény (a továbbiakban: Vkt.) 36. § (3) és a 80. § (1) bekezdés c) pont módosítása a vasúti közlekedés biztonságával összefüggő munkakört betöltő munkavállalók képzésével és vizsgáztatásával járó bürokratikus terhek csökkentését célozza. A hatályos rendelkezések szerint az alapképzést és időszakos oktatást hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a vasúti közlekedés biztonságával összefüggő munkakört betöltő munkavállalók képzése és vizsgáztatása esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a vasúti közlekedés biztonságához szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A Vkt. 81. § (7) bekezdésének a) pontjával kapcsolatos módosítással a hatóság meg is tilthatja a képzési tevékenységet vagy az időszakos oktatásra vonatkozó regisztrációt növelve ezzel a hatékonyságot a vasúti közlekedés biztonságával összefüggő munkakört betöltő munkavállalók képzésében, valamint vizsgáztatásában. A fentiek mellett a Vkt. 80/A. § (3) bekezdésében, valamint a Vkt. 80/E. § (1) és (2) bekezdésében a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Vkt. 80/A. § (3), valamint a 80/E. § (1) és (2) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Vkt. 9. § (2)-(4), és 36. § (4)-(6) bekezdésének módosítása - a Bnytv. módosításával összhangban - arra irányul, hogy a vasúti igazgatási szerv működési engedély kiadásával összefüggő eljárásban a kérelmezők ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 123. §-hoz

A hatályos cégjogi szabályozás a szövetkezetek (európai szövetkezetek) esetében előírja, hogy a jegyzett tőke változását évente legalább egyszer a cégbíróság felé változásbejegyzési kérelem formájában be kell jelentenie. A szövetkezeti működés egyik alapelve a változó tőke elve, amelynek megfelelően a Ptk. a szövetkezetek esetében már egyértelműen rögzíti, hogy a jegyzett tőkét csak alapításkor kell az alapszabályban meghatározni, azonban később annak változása miatt alapszabályt nem kell módosítani.

Minden cég köteles évente a számviteli törvény szerinti beszámolóját az Igazságügyi Minisztérium szervezeti egységeként működő Céginformációs és az Elektronikus Cégeljárásban Közreműködő Szolgálat részére megküldeni - 3000 Ft közzétételi költségtérítés megfizetésével együtt -, amely szervezeti egység saját honlapján keresztül bárki számára ingyenesen biztosítja a beszámolókba való betekintést. Erre figyelemmel, indokolatlan, hogy ugyanazon adatra (aktuális jegyzett tőke) vonatkozóan cégbírósági bejelentésre is kötelezi a törvény a szövetkezeteket. A beszámoló közzétételével szemben a cégeljárásban a jogi képviselő igénybevétele kötelező, és a cégbírósági eljárásért illetéket (15 000 Ft) és közzétételi költségtérítést (3000 Ft) kell fizetni.

A 124. §-hoz

A nemzetgazdasági szempontból kiemelt jelentőségű beruházások megvalósításának gyorsításáról és egyszerűsítéséről szóló 2006. évi LIII. törvény módosításának célja a Ket.-től eltérő határidő-hosszabbítási, illetve a Ket.-tel párhuzamosan szabályozott határidőre vonatkozó rendelkezés hatályon kívül helyezése.

A törvény szerint a Ket. a szakhatóság ügyintézési idejét általánosan tizenöt napos határidőben határozza meg, ezért a nemzetgazdasági szempontból kiemelt jelentőségű beruházások megvalósításának gyorsításáról és egyszerűsítéséről szóló 2006. évi LIII. törvény (a továbbiakban: Ngtv.) ugyanezen tartalmú szabályának hatályon kívül helyezése indokolt. Ugyanakkor tekintettel azokra az esetekre, mikor törvény eltérően rendelkezik és hosszabb szakhatósági ügyintézési időt határoz meg, szükséges az Ngtv. rendelkezésének hatályban tartása.

A 125-126. §-hoz

Az egészségügyben működő szakmai kamarákról szóló 2006. évi XCVII. törvény 23. § (5) bekezdés b) pontja a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Megszüntetendő az ügyintézési határidő meghosszabbításának lehetősége, tekintettel arra, hogy a határidő-hosszabbítás a gyakorlatban nem a jogalkotó célja szerinti szerepet tölti be.

Az egészségügyben működő szakmai kamarákról szóló 2006. évi XCVII. törvény 23. § (5) bekezdésében a hivatkozott jogszabályi szövegrész a szabályozás pontosításával összhangban hatályát veszti.

A 127-129. §-hoz

A biztonságos és gazdaságos gyógyszer- és gyógyászatisegédeszköz-ellátás, valamint a gyógyszerforgalmazás általános szabályairól szóló 2006. évi XCVIII. törvény (a továbbiakban: Gyftv.) 48. § (1) bekezdése, és 53. § (5) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Gyftv. 20. § (11) bekezdése, és 43. § (4) bekezdése módosítására az ügyintézési határidő meghosszabbításának megszüntetésével összefüggésben kerül sor.

A 130-131. §-hoz

Az egészségügyi ellátórendszer fejlesztéséről szóló 2006. évi CXXXII. törvény 12. §-ának kiegészítése a Ket. szerinti függő hatályú döntés jogosító rendelkezése alóli kivétel meghatározására irányul. A függő hatályú döntésben a hatóság rendelkezik arról, hogy - amennyiben a hatóság az eljárás megindításától számított két hónapon belül eltérő érdemi döntést nem hoz - az eljárás lefolytatásáért fizetendő illetéknek vagy díjnak megfelelő összeget, ennek hiányában tízezer forintot a hatóság köteles az ügyfél részére megfizetni; a kérelmező ügyfél mentesül az eljárási költségek megfizetése alól; továbbá a kérelmezett jog gyakorlása az ügyfelet megilleti. A jogosultság gyakorlására vonatkozó rendelkezést azonban az egészségügyi ellátórendszer fejlesztéséről szóló 2006. évi CXXXII. törvény kiegészítése alapján nem kell tartalmaznia a döntésének, tekintettel arra, hogy az ügy tárgyát képező jogosultság esetében a hatósági eljárás kiemelt közérdek védelmét biztosítja.

Az egészségügyi ellátórendszer fejlesztéséről szóló 2006. évi CXXXII. törvény 4. § (3) bekezdése és a 7. § (7) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A törvény 4. § (3) bekezdésében és a 7. § (7) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 132-133. §-hoz

A szabad mozgás és tartózkodás jogával rendelkező személyek beutazásáról és tartózkodásáról szóló 2007. évi I. törvény (a továbbiakban: Szmtv.) 70. §-ának kiegészítése egyrészt a Ket. szerinti függő hatályú döntés jogosító rendelkezése alóli kivétel meghatározására, másrészt az eljárás felfüggesztésére vonatkozó lehetőség megteremtésére irányul.

Az Szmtv. a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók.

A törvény főszabállyá teszi, hogy a kiegészítő bizonyítási eljárást a másodfokú hatóságnak kell lefolytatnia, az elsőfokú hatóság döntését a másodfok nem semmisítheti meg.

A kiegészítő bizonyítás lefolytatásának a másodfokú szervre történő áthelyezése az e két törvényben rögzített ügytípusokban az ügyek jellege miatt nehezen kivitelezhető, ezért indokolt a módosítás.

A törvény 22. § (4), valamint a 24. § (3) bekezdéseiben meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 134-135. §-hoz

A harmadik országbeli állampolgárok beutazásáról és tartózkodásáról szóló 2007. évi II. törvény (a továbbiakban: Harmtv.) kiegészül a jelenleg kormányrendeleti szinten szabályozott határidőnél rövidebb, ugyanakkor a közigazgatási hatósági eljárások Ket.-ben meghatározott általános ügyintézési határidejénél hosszabb ügyintézési határidőkkel, tekintettel arra, hogy a Ket. módosítására figyelemmel erre már csak törvényben nyílik lehetőség.

A Harmtv. a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Harmtv. 29/A. § (5) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Harmtv. 88. §-ának kiegészítése egyrészt a Ket. szerinti függő hatályú döntés jogosító rendelkezése alóli kivétel meghatározására, másrészt az eljárás felfüggesztésére vonatkozó lehetőség megteremtésére irányul.

A törvény főszabállyá teszi, hogy a kiegészítő bizonyítási eljárást a másodfokú hatóságnak kell lefolytatnia, az elsőfokú hatóság döntését a másodfok nem semmisítheti meg.

A kiegészítő bizonyítás lefolytatásának a másodfokú szervre történő áthelyezése az e két törvényben rögzített ügytípusokban az ügyek jellege miatt nehezen kivitelezhető, ezért indokolt a módosítás.

A 136-138. §-hoz

A mezőgazdasági, agrár-vidékfejlesztési, valamint halászati támogatásokhoz és egyéb intézkedésekhez kapcsolódó eljárás egyes kérdéseiről szóló 2007. évi XVII. törvény (a továbbiakban: MVH eljárási törvény) a közigazgatási hatósági eljárások Ket.-ben meghatározott általános ügyintézési határidejénél hosszabb határidőket állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az MVH eljárási törvényben meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Az eljárás gyorsítása és az ügyintézési határidő csökkentése érdekében szükséges az eljárási határidő meghosszabbítását lehetővé tevő rendelkezés hatályon kívül helyezése is.

A 139. §-hoz

A Magyar Könyvvizsgálói Kamaráról, a könyvvizsgálói tevékenységről, valamint a könyvvizsgálói közfelügyeletről szóló 2007. évi LXXV. törvény 8. § (2) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 140. §-hoz

A menedékjogról szóló 2007. évi LXXX. törvény kiegészítése.

A menekültügyi eljárások sajátosságából fakad, hogy a kérelem benyújtására a legalapvetőbb formai követelmények sincsenek megkötve, így a kérelmezőnek lehetősége van kérelmét bármilyen formában és terjedelemben - akár a legritkább, az eljáró hatóság által kevéssé ismert, nehezen fordítható nyelven is - benyújtania. A kérelmek, illetve a kérelmezők által a menekültként történő elismerés okaként hivatkozott élethelyzetek, történeti tényállás valóságtartalmának, megalapozottságának vizsgálata komplex feladatot igényel az eljáró hatóság részéről, amely nyolc napon belül nem valósítható meg jogszerűen és biztonságosan nyolc napon belül, ezért indokolt a sommás eljárás kizárása a menekültügyi eljárásokban. A kérelmek, a történeti tényállás vizsgálatát nagyban befolyásolja a kérelmezők iskolázottsága, beszélt nyelvük, a kérelem, illetve a nyilatkozatok lefordításához szükséges alkalmas tolmács beszerzése. A menekültként történő elismerést benyújtó személyek - a kérelem jellegéből fakadóan is - jelentős többségben olyan országokból származnak, ahol hatósági ügyintézés, az államapparátus működése megszűnt, akadozik, nemzetbiztonsági szempontból nem kielégítő.

A csatolt okiratok hitelessége, eredetisége megkérdőjelezhető, a kérelmet benyújtó által a kérelem okaként előadott indokok a származási országban uralkodó állapotok miatt alapos és szerteágazó, nyolc nap alatt le nem folytatható vizsgálatokat igényelnek. Mind az okiratok mind az előadott személyes nyilatkozatok terén gyakoriak a visszaélések.

Továbbiakban a Ket. szerinti függő hatályú döntés jogosító rendelkezése alóli mentességre irányul.

A 141-142. §-hoz

A Kormány által a Jedlik Ányos Tervben elfogadott jogszabály-alkotási feladat meghatározás szerint a villamos energiáról szóló 2007. évi LXXXVI. törvény (a továbbiakban: Vet.) módosítása szükséges annak érdekében, hogy a villamosenergia-kereskedőkön kívül az elektromos töltőállomás üzemeltetők a kizárólag elektromos járművek töltésére szolgáló berendezésből vételezett villamos energiát villamos energia kereskedői engedély nélkül értékesíthessék.

Az elektromos autókkal kapcsolatos módosításra az engedélyközpontú villamosenergia-szabályozási rendszerre tekintettel kerül sor. A módosítás célja, hogy megteremtse a Magyar Energetikai és Közmű-szabályozási Hivatal ellenőrzési jogkörét, és így a villamosenergia-rendszer szempontjából indokolt mértékben az elektromos autók töltését engedélyhez kösse. A fentiek szerint az elektromos autók töltését szolgáló töltőállomások üzemeltetése engedélyköteles tevékenység. Ugyanakkor a lakossági fogyasztók és a nem lakossági felhasználók esetében a saját mért felhasználói berendezésén keresztül történő töltés - ha az nem irányul gazdasági haszonszerzésre - nem tartozik az engedélyköteles tevékenységek körébe.

Tekintettel arra, hogy a módosítás nem a csatlakozási pont teljesítményére, hanem a kiserőmű teljesítményére vonatkozik, így akár szélsőséges esetben 1000 db kiserőmű is létesíthető egy csatlakozási ponton belül, a csatlakozási pont háttérteljesítményétől függően. Ezen megoldás a szabályozás kijátszására adhat alapot, mivel ezen teljesítmény már az általános szabályok szerint engedély köteles lenne.

A Vet. 116. § (3) bekezdés a), b) és e) pontjának módosítása bővíti az engedélyhez nem kötött esetek körét a háztartási méretű kiserőmű építésével, továbbá amennyiben az érintett ingatlan tulajdonosa ahhoz hozzájárult, a magánvezeték, termelői vezeték és kisfeszültségű vezeték építésével. A Vet. 132. §-ának módosítása az előmunkálati jog megszüntetésére irányul, tekintettel arra, hogy a gyakorlatban egy ritkán alkalmazott eljárásról van szó, érdemi hatása az eljárásra és döntéshozatalra nincs.

A Vet. 133. §-át érintő módosítás szűkíti az üzemeltetési engedélyhez kötött építmények körét a kisfeszültségi hálózati elemekkel.

A Vet. 135. §-át érintő módosítás kiterjeszti a fennmaradási engedélyezés tárgyi hatályát a Vet. hatálybalépését követően a jogszabályi előírásoktól eltérően, szabálytalanul épített villamos műre, termelői vezetékre, magánvezetékre és közvetlen vezetékre azzal, hogy a fennmaradási engedély kiadásával egyidejűleg építésügyi bírság kiszabását is kötelezővé teszi.

A Vet. 136. § (2) bekezdését érintő módosítás értelmében a villamosmű, termelői vezeték, magánvezeték és közvetlen vezeték bontására a műszaki biztonsági hatóság engedélyével vagy kötelezése alapján kerülhet sor, kivéve a villamosenergia-ipari építésügyi hatósági engedélyezési eljárásokról szóló kormányrendeletben meghatározott eseteket feltéve, hogy a bontási tevékenység műemléket vagy helyi építészeti örökségvédelemmel érintett építményt, építményrészt nem érint.

A Vet. 136. § (3) bekezdését érintően az előmunkálati jog megszűnéséből adódó szükségszerű technikai jellegű módosításra kerül sor.

A Vet. 168. §-a a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Vet. 168. §-ában meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A Vet. 168. § (4a) bekezdése jelenleg a hálózati engedélyessel valamint a hálózati engedélyestől eltérő engedélyessel szemben indult panaszügyekben határidőhosszabbítást tesz lehetővé, amely az eljárások elhúzódásához vezet. E lehetőség megszüntetése következtében a panaszok elbírálásának gyorsabb elintézése várható. A Vet. 121. § (1) bekezdés a) pontját, a (3) bekezdés a) pontját, továbbá a 122. § bekezdését érintően az előmunkálati jog megszűnéséből adódó szükségszerű technikai jellegű módosításra kerül sor.

Tekintettel az ügyintézési határidő csökkentésére, a hivatali eljárások rövidítése érdekében hatályát veszti a Vet. 168. § (17) bekezdésében a „azzal az eltéréssel, hogy az elbírálási határidő három hónap” szövegrész.

A 143. §-hoz

A foglalkoztatói nyugdíjszolgáltató intézménynél vezető állás betöltéséhez szükséges engedélyezési eljárással kapcsolatos rendelkezés módosítását tartalmazza. A felügyelet adatot igényelhet a vezetőállású személlyel kapcsolatban, a kizáró okok tekintetétben.

A 144. §-hoz

A kisajátítási eljárás ügyintézési ideje a Ket.-ben meghatározott általános ügyintézési határidőnél hosszabb. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Emellett a módosítás a Ket. szerinti függő hatályú döntés jogosító rendelkezése alóli mentességre irányul.

A 145-148. §-hoz

A bürokratikus terhek csökkentése érdekében felülvizsgálatra kerültek egyes engedélyezési eljárások is. A termőföld védelméről szóló 2007. évi CXXIX. törvény (a továbbiakban: Tfvt.) 49. § (1) bekezdés d) pontja hatályon kívül helyezésre kerül, azzal összefüggésben, hogy a törvénymódosítás megteremti a lehetőségét annak, hogy a hígtrágya termőföldön történő felhasználására vonatkozó szándék bejelentését követően kezdődhessen a tevékenység végzése.

A módosítás emellett a bejelentéssel kapcsolatos rendelkezések szövegcserés átvezetését is tartalmazza.

A hasznosítási kötelezettség teljesítésének igazolására kiállított hatósági bizonyítvány kiadására nyitva álló harminc napos határidő indokolatlanul hosszú. Az Tfvt. 5/A. § (3) bekezdése adott szövegrészének hatályon kívül helyezésével a hatósági bizonyítvány kiállítására irányuló eljárásban a Ket.-ben meghatározott tíz nap az irányadó.

A 149-150. §-hoz

A földgázellátásról szóló 2008. évi XL. törvény (a továbbiakban: Get.) 88. § (2)-(3) bekezdés módosításai a gázcsatlakozó-vezeték és felhasználói berendezés létesítési, biztonsági előírást érintő felszerelési, valamint az időszaki ellenőrzési tevékenység megkezdésével járó bürokratikus terhek csökkentését célozzák. A hatályos rendelkezések szerint az említett tevékenységeket hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

A Get. 129. § (2) bekezdésében a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Get. 129. §-ában meghatározott egyes határidők - a Ket.-ben meghatározott, ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő. A határidő-módosítással érintett eljárásokban a kérelmezett jog gyakorlásáról függő hatályú döntésben nem kell rendelkezni.

A 151-153. §-hoz

A közigazgatási folyamatok vonatkozásában az élelmiszerlánc-szereplők részéről is egyre nagyobb az igény az egységes elektronikus ügyintézésre, ami által a hagyományos ügyintézési csatornák kiszélesednek elektronikus csatornával. A folyamatosan változó ügyfél igényeket követni kell, amelyet többek között a meglévő szolgáltatások fejlesztésével, egyszerűsítésével, új szolgáltatások bevezetésével, valamint az ügyfélkiszolgálás során biztosított kényelmi elemekkel és az eljárások elektronizálásával érhető el. Az államigazgatás és a vállalkozók közötti kapcsolatban közvetítő nélkül használható, egyszerű, egyértelmű együttműködési módokat és elektronikus felületeket szükséges létrehozni.

Az élelmiszerlánc-felügyeleti információs rendszer (a továbbiakban: FELIR) az élelmiszerláncról és hatósági felügyeletéről szóló 2008. évi XLVI. törvény (a továbbiakban: Éltv.) 2012. május 1-től hatályos rendelkezései szerint az élelmiszerlánc-felügyelet megalapozott irányítása, valamint az Európai Unió követelményeinek teljesítése érdekében - az élelmiszerlánc-felügyeleti szerv által - létrehozott és működtetett informatikai rendszer, amely elősegíti az élelmiszerlánc szereplők azonosítását, a rájuk vonatkozó adatok egységes kezelését, és támogatja az erre épülő átfogó ellenőrzési rendszer hatékony működését.

Az élelmiszer- és takarmányipari vállalkozók részére a FELIR elektronikus felülete által biztosított elektronikus hozzáférés leegyszerűsíti és felgyorsítja a hatósági ügyintézést. Hozzájárul az ügyfelekre háruló terhek csökkentéséhez azáltal, hogy az államigazgatásban rendelkezésre álló információkat nem kérik be az ügyfelektől.

A FELIR révén a hatóság és az élelmiszeripari-vállalkozók a szükséges információkat egy közhiteles, naprakész és elektronikus úton is elérhető egységes adatbázisból tudják lekérdezni.

Az Éltv. 2015. május 5. napjától hatályos 76. § (1) bekezdés j) pontja felhatalmazza a Kormányt, hogy a törvény hatálya alá tartozó élelmiszerlánc szereplők, létesítmények, tevékenységek élelmiszerlánc-felügyeleti információs rendszerben történő nyilvántartásba vételének és engedélyezésének részletes szabályait rendeletben állapítsa meg.

A kormányrendelet megalkotásával párhuzamosan törvényi szintű jogszabály módosítás is indokolttá vált, amely szükségessé teszi az Éltv. módosítását.

Az Éltv. a közigazgatási hatósági eljárások Ket.-ben meghatározott általános ügyintézési határidejénél hosszabb határidőket állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az Éltv.-ben meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 154-156. §-hoz

Az erdőről, az erdő védelméről és az erdőgazdálkodásról szóló 2009. évi XXXVII. törvény (a továbbiakban: Evt.) módosítása biztosítja az erdőgazdálkodók számára az általuk használt erdők adattári adataihoz történő elektronikus hozzáférést. Ez számos erdészeti hatósági eljárás lefolytatását könnyíti meg mind a hatóság, mind az ügyfél erdőgazdálkodó illetve erdészeti szakszemélyzet számára. Ezzel összefüggésben a törvény felhatalmazást ad az elektronikus kapcsolattartás szabályainak miniszteri rendeleti szintű megalkotására.

Az Evt. 105. §-ának módosítása az erdészeti hatósági engedélyezési eljárások ügyintézési határidejének csökkentésére irányul.

A 157-159. §-hoz

A Bnytv. 68. §-ának módosítása lehetővé teszi, hogy a rendőrség, a büntetés-végrehajtási intézet, továbbá a pártfogó felügyelői szolgálat az általuk a hatályos jog szerint is kezelt, a bűnügyi nyilvántartásban szereplő adatokat - jogszabályban meghatározott feladataik hatékonyabb ellátása érdekében, a jelenlegi papíralapú adatigénylés mellett - elektronikus úton, egyedi informatikai alkalmazás igénybevételével közvetlen adathozzáféréssel is megismerhessék.

A Bnytv. 71. §-ának módosítása arra irányul, hogy ne legyen szükséges minden olyan esetben, amelyben törvény valamely jogosultság feltételeként a bűnügyi nyilvántartási rendszerben kezelt adatok alapján megállapítható tényt határoz meg (büntetlen előélet, foglalkozástól eltiltás hiánya), külön rendelkezni a feltétel bizonyításának módjáról. Tekintettel arra, hogy a bizonyítással kapcsolatos törvényi rendelkezések minden esetben ugyanazon szabályokat tartalmazzák, szükségtelen ezt a jogrendszerben tucatnyi alkalommal megismételni, ehelyett a Bnytv.-ben elhelyezett általános szabállyal biztosítható a bizonyításhoz szükséges adatigénylés és adatkezelés lehetősége az érintett hatóság számára.

A 160. §-hoz

Tekintettel arra, hogy a Ket. módosításának következtében az eljárás felfüggesztésének lehetősége megszűnik, így indokolttá válik az ágazati szabályozás ennek megfelelő módosítása és a felfüggesztésre vonatkozó rendelkezések hatályon kívül helyezése.

A 161. §-hoz

A mezőgazdasági és élelmiszeripari termékek vonatkozásában a beszállítókkal szemben alkalmazott tisztességtelen forgalmazói magatartás tilalmáról szóló 2009. évi XCV. törvény 4. § (2) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók.

A 162. §-hoz

A megfelelőségértékelő szervezetek tevékenységéről szóló 2009. évi CXXXIII. törvény kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb, jelenleg kormányrendeleti szinten szabályozott határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A 163-164. §-hoz

Az anyakönyvi eljárásról szóló 2010. évi I. törvény (a továbbiakban: Aet.) 11. § (2) bekezdésének módosítása biztosítja, hogy a házassági névviselési forma módosítása iránti kérelmet bármely anyakönyvvezető elbírálhassa, amennyiben a házassági eseményt korábban már rögzítették az elektronikus anyakönyvben. Az elektronikus anyakönyv bevezetésével az adatváltozások bejegyzése tekintetében az illetékesség már nem kell, hogy egy adott településre korlátozódjon. Az anyakönyvi bejegyzést bármelyik anyakönyvvezető láthatja, és saját hatáskörben megállapíthatja, hogy lehetőség van a névmódosítás engedélyezésére.

Az Aet. 14. §-ának módosításának célja a külföldi anyakönyvi események hazai anyakönyvezésének meggyorsítása, a folyamatok egyszerűbbé és könnyebbé tétele az olyan esetekben, amelyek a körülmények egyszerűségére tekintettel nem igényelnek összetett mérlegelést. Tekintettel arra, hogy egyre gyakoribb élethelyzet a külföldi tartózkodás alatt bekövetkező anyakönyvi esemény (különösen egy gyermek születése), indokolt, hogy ezekben az élethelyzetekben minél gyorsabb és hatékonyabb módon valósulhasson meg a számos más ügy intézéséhez szükséges hazai anyakönyvezés. Ennek érdekében indokolt elektronikus út lehetővé tételével felgyorsítani az eljárást, amíg a - sokszor távoli országokból érkező - papír alapú okiratokra való várakozás jelenleg jelentősen meghosszabbíthatja az eljárást.

Az Aet. 14. § (1a) bekezdésében a fenti célokra tekintettel általános szabályként indokolt rögzíteni, hogy az eljárások gyorsasága érdekében a jogszabályban meghatározott elektronikus módon (a tervezett végrehajtási rendelkezések szerint az EAK rendszeren keresztül) rögzített, az Aet. rendelkezéseinek megfelelő okiratot is el kell fogadni az anyakönyvi eljárásban, és azt az ellenkező bizonyításáig a papír alapú okirattal mindenben megegyezőnek kell tekinteni. Ez lehetővé teszi, hogy az anyakönyvezés, amely számos további ügy elintézésének (például a személyi okmányok kiállításának) is feltétele, a lehető leggyorsabban megtörténjen, és ne okozzon szükségtelen késedelmet az, ha adott esetben távoli országból érkezik Magyarországra a papír alapon megküldött okirat, ami jelentős időt is igénybe vehet. Az okiratok rögzítésének pontos részletszabályait (milyen úton és milyen határidővel kell arról gondoskodni) minden esetben a végrehajtási rendelkezések fogják tartalmazni.

A rendelkezés az anyakönyvi eljárásban a külföldön kiállított okiratok elfogadhatóságáról rendelkezik. Főszabály szerint a külföldön kiállított okirat a magyar anyakönyvi eljárásban diplomáciai felülhitelesítéssel fogadható el, amely a magyar konzul azon aktusát jelenti, amellyel az igazolja, hogy tudomása szerint a kérdéses okirat megfelel az adott ország közokiratokra vonatkozó követelményeinek. Mivel ez a konzul részéről további eljárást kíván meg, a folyamat gyorsítása érdekében - és arra is tekintettel, hogy az Aet. 14. § (1a) bekezdésben foglalt rendelkezés lehetőséget nyújt az ellenkező bizonyítására is - indokolt az (1a) bekezdés szerinti esetet kivenni a diplomáciai felülhitelesítési követelmény alól, azzal, hogy a nyilvánvalóan nem valós iratok kiszűrése a hivatásos konzuli szolgálatnak ez esetben is feladata.

A módosítás az eljárás gyorsítása érdekében kimondja, hogy ha az adott országban a magyar külképviselet diplomáciai felülhitelesítési tevékenységet vagy a 14. § (1a) bekezdésben meghatározott tevékenységet nem végez, a külföldi okirat diplomáciai felülhitelesítés nélkül is elfogadható. A rendelkezés a módosítást megelőzően hatályos állapotában csak a diplomáciai felülhitelesítési tevékenységet nem végző külképviseletekre vonatkozott, és a gyakorlatban azokat a helyzeteket jelölte, amikor az adott országban uralkodó viszonyokra tekintettel a külképviselet nincs abban a helyzetben, hogy a közokiratokra vonatkozó követelményekről és az azoknak való megfelelésről nyilatkozzon. Indokolt, hogy ezen országok vonatkozásában az (1a) bekezdés szerinti esetben is általános kivétel kerüljön megállapításra, hiszen az ilyen helyzetben levő országokban sem szolgálná az eljárás gyorsítását, ha az érintett okiratok diplomáciai felülhitelesítését követelné meg a jogszabály.

Az Aet. 14. § új - részben a hatályos (3) bekezdés normatartalmát átemelő - (3c) bekezdésében az eljárás gyorsítását és a hazai anyakönyvezést végző szervek munkájának könnyítését szolgálja, hogy - hiteles fordítás helyett - a konzul az elektronikus úton továbbított külföldi okirat lényeges tartalmáról kivonatos fordítást csatol. A hazai anyakönyvezést végző hatóság részére továbbított, angol, német vagy francia nyelvű okiratok esetében továbbá a törvény a jövőben egyáltalán nem követel meg fordítást.

A módosítás lehetővé teszi, hogy amennyiben az anyakönyvi bejegyzés vagy a névváltoztatási eljárás során olyan előzetes kérdés elbírálása szükséges (az adatok megállapítása, elektronikus anyakönyvben történő rögzítése, családi jogállás rendezése, szülői felügyeleti jog megvonása, korlátozása, magyar állampolgárság fennállásának megállapítása, külföldön történt anyakönyvi események), amely más szerv hatáskörébe tartozik vagy ugyanannak a hatóságnak az adott üggyel szorosan összefüggő más hatósági döntése nélkül megalapozottan nem dönthető el, akkor a hatóság az eljárást felfüggeszthesse. A határon túli magyarok esetében például az állampolgárság szerzését követően rendszerint sor kerül a külföldön történt anyakönyvi események anyakönyvezésére. E nélkül az állampolgársági eljárás során vagy az azt követően benyújtott névváltoztatási eljárásokat nem lehet lefolytatni, azokat meg kell szüntetni. A módosítás további pontjai pedig csökkentik az ügyfél által becsatolandó dokumentumok számát a Ket. 36. § (2) bekezdésében meghatározottakkal összhangban.

A Ket. rendelkezése alapján az ügyfél azonosításához szükséges adatok kivételével az ügyféltől nem kérhető olyan adat igazolása, amely nyilvános, vagy amelyet valamely hatóság, bíróság vagy a Magyar Országos Közjegyzői Kamara jogszabállyal rendszeresített nyilvántartásának tartalmaznia kell. A módosítás ezzel összhangban rögzíti, hogy amennyiben a kérelmező nem rendelkezik a szükséges okirattal, akkor annak beszerzésről az anyakönyvvezető gondoskodik. A módosítás a Ket.-tel való összhang megteremtésével hozzájárul a jogrendszer egységének biztosításához.

A nemzetiségek jogairól szóló 2011. évi CLXXIX. törvény 16. § (3) bekezdése alapján kérésre a személyazonosító igazolvány a nemzetiséghez tartozó személy nevét - az anyakönyvi bejegyzésben foglaltnak megfelelően - nemzetiségi nyelven is tartalmazza. A módosítás a nemzetiségek jogairól szóló törvényben foglalt lehetőség érvényesüléséhez teremt jogszabályi alapot. Mivel a személyazonosító igazolvány a hivatkozott törvényi szabály alapján „az anyakönyvi bejegyzésben foglaltnak megfelelően” tartalmazza a nevet nemzetiségi nyelven, ezért az adatot az azt nyilvántartó elektronikus anyakönyvből szükséges átvenni.

A 165-166. §-hoz

A hagyatéki eljárásról szóló 2010. évi XXXVIII. törvény (a továbbiakban: Htv.) 21. §-ának módosítása megteremti a lehetőségét annak, hogy a jegyző leltárfelvétellel kapcsolatos feladatai elmulasztása esetén a hagyatéki eljárás ne szakadjon meg. A korábbi szabályozás alapján a jegyző mulasztása esetén az eljárás folytatása ellehetetlenült, hiszen a közjegyző a csak a leltárfelvételt követően végezhette el ezt a feladatot (pótlólag). A módosítás alapján a határidőt elmulasztó jegyző helyett a közjegyző kötelessége a leltárfelvétel. A jegyző helyett - a leltárfelvétel tekintetében - eljáró közjegyző költségeinek megtérítésére a jegyző köteles.

A Htv. 16. § (3) módosítása arra irányul, hogy a közigazgatási bürokrácia csökkentése céljának megfelelően az eljárás elhúzódását akadályozza a határidő meghosszabbítása lehetőségének hatályon kívül helyezésével.

A 167. §-hoz

A fővárosi és megyei kormányhivatalokról, valamint a fővárosi és megyei kormányhivatalok kialakításával és a területi integrációval összefüggő törvénymódosításokról szóló 2010. évi CXXVI. törvény módosításával a területi hatósági ellenőrzési hatáskör integrációjának megalapozása történik meg. Ezzel együtt szükséges rendelkezni az egységes hatósági igazolványnak a fővárosi és megyei kormányhivatal, illetve a járási hivatal kormánytisztviselője által történő használatáról, valamint az igazolvány tartalmi elemeiről.

A 168. §-hoz

Az információs önrendelkezési és az információszabadságról szóló 2011. évi CXII. törvény 15. § (4) bekezdésében és 18. § (2) bekezdésében az adatkezelő számára adatkezeléssel, adatfeldolgozással, adattovábbítással, továbbá adathelyesbítés, adatzárolás vagy adattörlés iránti kérelem elutasításával kapcsolatos tájékoztatás megadására meghatározott határidő indokolatlanul hosszú. Az ügyintézés során lefolytatandó eljárási cselekmények figyelembevételével a tájékoztatás megadására elegendő a módosításban meghatározott határidő.

A 169. §-hoz

A honvédelemről és a Magyar Honvédségről, valamint a különleges jogrendben bevezethető intézkedésekről szóló 2011. évi CXIII. törvény új alcíme a Ket.-től eltérő hosszabb határidőknek kötelezően törvényben lehetséges szabályozása miatt az Észak-atlanti Szerződés Szervezete Biztonsági Beruházási Programja keretében kiírásra kerülő pályázatokon való részvételi jogosultság feltételeiről, a jogosultság megszerzésével kapcsolatos eljárás szabályairól és az eljáró szervezetről szóló 164/2002. (VIII. 2.) Korm. rendelet egyes - határidőkre vonatkozó - rendelkezéseit tartalmazza, a kormányrendeletben szabályozottakhoz képest csökkentett határidőkkel. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A kormányrendeletben meghatározott határidők - a Ket.-ben meghatározott, ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendők a módosításban meghatározott határidők.

A 170-171. §-hoz

A módosítás a függő hatályú döntés alkalmazhatóságát kizárja a veszélyes anyagokkal foglalkozó üzemre és a veszélyes anyagokkal foglalkozó létesítményre vonatkozó engedélyezés folyamatából, élet- és vagyonbiztonsági szempontokra figyelemmel.

A veszélyes anyagokkal kapcsolatos súlyos balesetek elleni védekezésről szóló 219/2011. (X. 20.) Korm. rendelet (a továbbiakban: Korm. rendelet) a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Korm. rendeletben meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú, az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő. Miután azonban e törvénynek a Ket.-re vonatkozó módosítása szerint kormányrendelet hosszabb ügyintézési határidőt nem állapíthat meg hatósági eljárások vonatkozásában, szükséges ezen hosszabb határidők átültetése a katasztrófavédelemről és a hozzá kapcsolódó egyes törvények módosításáról szóló 2011. évi CXXVIII. törvény rendelkezései közé.

A fenti ügyintézési határidő csökkentéséhez kapcsolódóan a hiánypótlási felhívás kibocsátására rendelkezésre álló idő csökkentése is indokolt az eljárások gyorsabb lefolytatása érdekében.

A 172-174. §-hoz

A nemzeti köznevelésről szóló 2011. évi CXC. törvény (a továbbiakban: Nkt.) 38. § (7) bekezdése alapján a független vizsgabizottság, az érettségi vizsga vizsgabizottságának döntése, intézkedése vagy intézkedésének elmulasztása ellen a szülő, a tanuló a kormányhivatalhoz, a kormányhivatal által működtetett vizsgabizottság esetén a hivatalhoz nyújtható be fellebbezés. Független vizsgabizottságot kizárólag a kormányhivatal működtet, ezért az Nkt. 38. § (7) bekezdésének szövegszerű pontosítása indokolt.

A Nkt. 44. § (6a) bekezdése alapján a tankötelesek nyilvántartásáról a járási hivatalok gondoskodnak, azonban nem rendelkeznek a feladatellátáshoz szükséges, közvetlen hozzáféréssel a KIR rendszerhez. A járási hivatal a feladatot más szervek bevonásával látja el, amely indokolatlan többletterhet jelent mind az eljáró hatóság, mind a közreműködők számára. A Nkt. 44. § (2a) bekezdéssel való kiegészítésének célja, hogy a nyilvántartás hatályossága érdekében közvetlen hozzáférés biztosításával növelje feladatellátás hatékonyságát, és csökkentse a bürokratikus terheket.

Az Nkt. 96. § (3) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Nkt. 96. § (3) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Az Nkt. 82. § (10)-(12) bekezdésének hatályon kívül helyezése - a Bnytv. módosításával összhangban - arra irányul, hogy az államigazgatási szerv eljárásában az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 175-176. §-hoz

A megváltozott munkaképességű személyek ellátásairól és egyes törvények módosításáról szóló 2011. évi CXCI. törvény (a továbbiakban: Mmtv.) 7. § (3) és (4) bekezdése jelenleg hatályos rendelkezése értelmében a keresőképtelenség idejére a rehabilitációs pénzbeli ellátás folyósítását szüneteltetni kell, ugyanakkor a keresőképtelenség miatti szüneteltetés időtartamával az ellátás meghosszabbodik. Ha az ügyfél keresőképtelenné válik, akkor rehabilitációs ellátásban nem, csak jövedelme után betegszabadságban, táppénzben részesülhet (a heti munkaidő nem haladhatja meg a 20 órát). Tekintettel arra, hogy a keresőképtelenség idejével a rehabilitációs pénzbeli ellátás időtartama meghosszabbodik, a rehabilitációs pénzbeli ellátás folyósításának szüneteltetése szociálisan hátrányosan érinti az ügyfeleket, továbbá indokolatlanul növeli a bürokratikus terheket.

A Mmtv. 7. § (5) bekezdés módosításának következtében a rehabilitációs pénzbeli ellátás folyósítását nem kell szüneteltetni az ellátott keresőképtelenségére tekintettel, valamint az ellátás folyósításának időtartama nem hosszabbodik meg a keresőképtelenség időtartamával.

A Mmtv. 10. § (1) bekezdés módosításával a rehabilitációs pénzbeli ellátásra jogosultság megszűnésére vonatkozó rendelkezés pontosítására került sor, tekintettel arra, hogy az ellátásra való jogosultság az ellátás időtartamának leteltével is megszűnik, azonban a jogszabály erre vonatkozó rendelkezést nem tartalmaz. A módosítással az ellátás időtartamának leteltével történő megszűnésről az eljáró hatóságnak nem kell döntésben rendelkeznie, amely az adminisztrációs terhek csökkenését eredményezi. A kiegészítésre figyelemmel az Mmtv. 10. § (2) bekezdés b) pontja hatályát veszti.

Az Mmtv. 16/A. §, 16/B. § és 26/A. §-ának módosítása jelenleg kormányrendeletben meghatározott határidő rendelkezéseit tartalmazza, a kormányrendeletben szabályozottakhoz képest csökkentett határidőkkel. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A kormányrendeletben meghatározott határidők - a Ket.-ben meghatározott, ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendők a módosításban meghatározott határidők.

Az Mmtv. 27. § (2) bekezdésének és a 27/A. § (2) bekezdésének módosítása - a Bnytv. módosításával összhangban - arra irányul, hogy a Kormány által kijelölt szerv eljárásában a bejelentők ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor. Ennek megfelelően az Mmtv. hatósági ellenőrzéssel és adatkezeléssel kapcsolatos rendelkezései törlésre kerülnek.

Az Mmtv. 38/E. §-sal való kiegészítése a jogszabály módosítással érintett rendelkezések tekintetében, a folyamatban lévő ügyekben megvalósuló egységes jogalkalmazás érdekében szükséges.

A 177-179. §-hoz

Az államháztartásról szóló törvény belső ellenőri tevékenység folytatására irányuló szabályozásának módosításai a belső ellenőri tevékenység megkezdésével járó bürokratikus terhek csökkentését célozzák. A hatályos rendelkezések szerint az említett tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 180. §-hoz

A közszolgálati tisztviselőkről szóló 2011. évi CXCIX. törvénybe (a továbbiakban: Kttv.) az egyes jogállási törvények módosításáról szóló 2014. évi LXXXV. törvény 22. §-a iktatta be a polgármester, alpolgármester foglalkoztatási jogviszonyára vonatkozó különös rendelkezéseket tartalmazó VII/A. fejezetet (225/A-225/L. §).

A 225/L. § (1) bekezdése sorolja fel a Kttv.-nek azokat a rendelkezéseit, amelyeket a polgármesteri jogviszonyra megfelelően alkalmazni kell. A 224. § a helyettes államtitkár illetményével összefüggésben tartalmaz előírásokat. A 224. § jelenleg hatályos (4)-(6) bekezdése szerint a helyettes államtitkár alapilletményét minisztériumban a miniszter át nem ruházható hatáskörében legfeljebb 30%-kal megemelheti. A helyettes államtitkár jutalmazásáról a közigazgatási államtitkár és a közigazgatási minőségpolitikáért és személyzetpolitikáért felelős miniszter által vezetett minisztérium közigazgatási államtitkárának együttes javaslata alapján a miniszter dönt. A helyettes államtitkár részére a közigazgatási államtitkár és a közigazgatási minőségpolitikáért és személyzetpolitikáért felelős minisztérium közigazgatási államtitkárának együttes javaslata alapján a miniszter célprémiumot állapíthat meg.

A fenti rendelkezések polgármester esetében történő alkalmazhatósága - konkrétan az illetmény legfeljebb 30%-kal történő eltérítésének lehetősége - a gyakorlatban értelmezési problémát okozott, ezért szükséges a 225/L. §-ból kiemelni a 224. § (4)-(6) bekezdéseit. Ezzel egyértelművé tehető, hogy a polgármester illetményének meghatározására kizárólag az Mötv. 71. §-ában foglalt kógens szabályokat lehet alkalmazni, illetve a jutalmazásról a Kttv. 225/H. § rendelkezik.

A 181. §-hoz

A Ket. általános ügyintézési határideje 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Annak ellenére, hogy a felsőoktatási felvételi eljárásra a Ket. hatálya nem terjed ki, ezen eljárásban is szükséges az eljárási határidők csökkentése a felvételizők érdekeinek figyelembevételével, miután a jelenlegi határidő (negyven nap, amely még negyven nappal meghosszabbítható) indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Megszüntetendő az ügyintézési határidő meghosszabbításának lehetősége, tekintettel arra, hogy a határidő-hosszabbítás a gyakorlatban nem a jogalkotó célja szerinti szerepet tölti be.

Emellett a 68. § kiegészítése a közigazgatási hatósági eljárások Ket.-ben meghatározott általános ügyintézési határidejénél hosszabb, jelenleg kormányrendeleti szinten szabályozott határidő megállapítására irányul, tekintettel arra, hogy a Ket. módosítására figyelemmel erre már csak törvényben nyílik mód.

A 182-183. §-hoz

A víziközmű szolgáltatásról szóló 2011. évi CCIX. törvény (a továbbiakban: Vksztv.) 4. §-a a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Vksztv. 4. §-ában meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 184. §-hoz

A termékek piacfelügyeletéről szóló 2012. évi LXXXVIII. törvény (a továbbiakban: Pftv.) jelenlegi szabályozása szűk körben teszi kötelezővé a vállalkozásoknak, hogy a piacfelügyeleti hatóságot a kötelezésben foglaltak megszüntetése érdekében tett intézkedéseiről értesítse. A kiszabható jogkövetkezmények szélesebb köre indokolja, hogy a piacfelügyeleti hatóság - mérlegelése körében - értesítési kötelezettséget írjon elő a vállalkozások részére. A kötelezettség előírása nagymértékben egyszerűsíti a vállalkozások és a piacfelügyeleti hatóságok adminisztratív terheit, mivel a vállalkozások - büntetőjogi felelősségük tudatában - nyilatkozatot tesznek a jogkövetkezmény alkalmazásáról, ezáltal a hatóság részéről akkor szükséges utóellenőrzés lefolytatása, amennyiben az eset körülményei alapján felmerül annak lehetősége, hogy a vállalkozás a jogerősen kiszabott jogkövetkezményt nem teljesítette (például a vállalkozás a tájékoztatást nem küldte meg, vagy a jogsértés folytatására utaló közérdekű bejelentés érkezik).

Ezen túlmenően a vállalkozások és a hatósági jogalkalmazás számára is egyértelműsíteni szükséges, hogy melyik gazdasági szereplő és milyen esetben köteles megfizetni a hatóság előtt felmerülő - sok esetben jelentős mértékű - eljárási költséget. Annak rögzítése, hogy az eljárási költséget a jogsértésért felelős vállalkozás köteles megfizetni, a fogyasztóvédelmi törvénnyel is összhangban van. Az egységes jogalkalmazás jegyében a módosítás jelentősen csökkenti a vállalkozások által megfizetendő eljárási költségeket is, mivel egyértelműsíti, hogy a jogsértésért a szakmai gondossága körében nem felelős vállalkozást nem terheli az eljárási költség megfizetésének kötelezettsége.

A Pftv. 17. § (4) bekezdésében meghatározott határidő a Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Pftv. 17. § (4) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő. A fentiek mellett a Pftv. 30. § (1) bekezdésében felhatalmazást kap a Kormány, hogy rendeletben meghatározza a műszaki-biztonsági hatósági felügyelet alatt álló berendezések létesítésének tervezésére, létesítésére, üzembe helyezésére, üzemeltetésére, átalakítására, javítására, időszakos ellenőrzésére és megszüntetésére vonatkozó műszaki-biztonsági irányítási rendszer követelményeit és a hatósági jóváhagyás és felügyelet feltételeit.

A 185. §-hoz

Az egyes rendészeti feladatokat ellátó személyek tevékenységéről, valamint egyes törvényeknek az iskolakerülés elleni fellépést biztosító módosításáról szóló 2012. évi CXX. törvény módosítása a személy- és vagyonvédelmi, valamint a magánnyomozói tevékenység szabályairól szóló törvényben meghatározott kamara, valamint a rendőrség panaszkezeléssel összefüggő határidejének csökkentésével a panaszkezelési eljárásokat gyorsítja.

A 186. §-hoz

A Magyar Állatorvosi Kamaráról, valamint az állatorvosi szolgáltatói tevékenység végzéséről szóló 2012. évi CXXVII. törvény 20. § (3) bekezdése, a 38. § (3) bekezdése, valamint a 39. § (3) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A módosítással érintett bekezdésekben meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak.

A tagfelvételi és a praxisengedély engedély iránti kérelemmel, az állat-egészségügyi szolgáltató praxisengedély kiadása iránti kérelemmel, valamint az állat-egészségügyi szolgáltató tevékenység szüneteltetésével kapcsolatos ügyintézés során - a lefolytatandó eljárási cselekmények figyelembevételével - az érdemi döntés meghozatalára elegendő a módosításban meghatározott határidő. A Magyar Állatorvosi Kamaráról, valamint az állatorvosi szolgáltatói tevékenység végzéséről szóló 2012. évi CXXVII. törvény 20. § (3) bekezdése, a 38. § (3) bekezdése, valamint a 39. § (3) bekezdése ennek megfelelően módosul.

A 187. §-hoz

A postai szolgáltatásokról szóló 2012. évi CLIX. törvény módosítása - a bűnügyi nyilvántartási rendszerről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti biometrikus adatok nyilvántartásáról szóló 2009. évi XLVII. törvény (a továbbiakban: Bnytv.) módosításával összhangban - arra irányul, hogy a postai szolgáltatás engedélyezése iránti eljárásában az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglakozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A 188. §-hoz

A Ket. módosításával összhangban szükséges a létfontosságú rendszerek és létesítmények azonosításáról, kijelöléséről és védelméről szóló 2012. évi CLXVI. törvényben a Ket.-ben meghatározott általános ügyintézési határidőtől eltérő határidő biztosítása. A kijelölésről, vagy a kijelölés visszavonásáról szóló döntést megelőzően a hatóságnak egy komplex vizsgálatot kell lefolytatnia, amely vizsgálat lefolytatására a létfontosságú rendszerek és létesítmények azonosításáról, kijelöléséről és védelméről szóló 2012. évi CLXVI. törvény végrehajtásáról szóló 65/2013. (III. 8.) Korm. rendeletben jelenleg meghatározott 90 napos eljárási határidővel szemben a módosításban szereplő 70 nap erre elegendő. Európai Uniós szabályozás alapján szükséges a törvény mellékletéből az ipari ágazat kivétele.

A 189. §-hoz

A hulladékról szóló 2012. évi CLXXXV. törvény 79. § (8) bekezdése a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A hulladékgazdálkodási hatósági engedélyezési eljárásokban, valamint a nyilvántartásba vételi eljárásokban meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

Törvényi szintre emeli a jelenleg kormányrendeleti szinten meglévő, az Országos Környezetvédelmi és Természetvédelmi Főfelügyelőség által lefolytatandó minősítési eljárás Ket.-ben foglaltaktól eltérő, hosszabb ügyintézési határidejét, de egyidejűleg csökkentve annak tartamát. Az általánostól eltérő határidő rögzítése indokolt, azonban a jelenleg kormányrendeleti szinten rögzített határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 190. §-hoz

Az állami és önkormányzati szervek elektronikus információbiztonságáról szóló 2013. évi L. törvény a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók.

Az elektronikus információs rendszerek biztonságának felügyeleti eljárása általános ügyintézési ideje a törvény alapján 30 napra csökken. Ez az általános ügyintézési határidő egy különös eljárás esetében azonban nem tartható. A logikai védelmi kötelezettség teljesítésére irányuló vizsgálat esetén indokolt az általános ügyintézési időnél hosszabb, de csökkentett 120 napos ügyintézési határidő megállapítása, mert az egyes információs rendszerek beállításainak vizsgálata éppen a felmerülő sérülékenységek kockázatainak elemzése okán jelentős időt vesz igénybe.

A 191-193. §-hoz

A felnőttképzésről szóló 2013. évi LXXVII. törvény felnőttképzési szakértői tevékenység folytatására vonatkozó rendelkezéseinek módosításai a felnőttképzési szakértői tevékenység megkezdésével járó bürokratikus terhek csökkentését célozzák. A hatályos rendelkezések szerint az említett tevékenységet hatósági engedély alapján lehet végezni. Az engedélyezési eljárások jelen törvény előkészítése keretében végzett felülvizsgálata alapján a fenti tevékenység esetében az engedélyezés helyett a tevékenység bejelentése elegendő, különös tekintettel arra, hogy az eljárásban ellenérdekű ügyfél nem vesz részt.

A módosítás a tevékenységhez szükséges feltételeket, az anyagi jogi előírásokat nem érinti, így a szakmai garanciák nem sérülnek, azonban a tevékenységet folytatni szándékozó személy számára egyszerűbbé és kiszámíthatóbbá válik a tevékenység megkezdéséhez szükséges adminisztratív feltételek teljesítése.

Az ügytípushoz kapcsolódó közérdek védelmét, az anyagi jogi előírások érvényesülésének garanciáját a szolgáltatási tevékenység megkezdésének és folytatásának általános szabályairól szóló 2009. évi LXXVI. törvényben a bejelentéssel összefüggésben szabályozott hatósági ellenőrzés és szankciórendszer biztosítja.

Bár a büntetlen előélet és a foglalkozástól eltiltás hiánya továbbra is feltétele a jogosultságnak, a bejelentés mellékleteként nem kerül előírásra a hatósági (erkölcsi) bizonyítvány vagy a hatóság részére történő adattovábbításra irányuló kérelem, tekintettel arra, hogy az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt kell igazolni.

A 194. §-hoz

Az elektromos halászgép használatára vonatkozó engedéllyel rendelkezők esetében az államilag elismert speciális szakiskolai képzés keretében megszerezhető elektromos halászgép-kezelői szakképesítés sikeres teljesítése biztosítja a megfelelő szakmai felkészültséget és így a szakmai alapon számon kérhető jogosultságot.

Az alapesetben tiltott elektromos halászgép használatával történő halfogási tevékenység végzésére kizárólag egyenáramú eszközre vonatkozóan, indokolt esetben (pl. tudományos kutatás, ökológiai célok), kérelem alapján a halgazdálkodásért felelős miniszter adhat engedélyt. Az egyenáramú elektromos eszköz használatával történő halfogási tevékenység nem a vizek gazdasági hasznosítását szolgálja, hanem - az említettek szerint - elsősorban tudományos kutatás céljából, illetve ökológiai célokból történik.

Összességében az eszköz használatát a 2013. évben elfogadott új halgazdálkodási és halvédelmi jogszabályok szigorúan szabályozzák, az ezen felül szükséges mezőgazdasági és erdészeti gépkezelői jogosítvány kiváltása ez esetben eleve formális elvárás. Az elektromos halászgép, valamint az ehhez szükséges képesítés e rendelet hatálya alól való kikerülése tehát az állami bürokrácia, a túlszabályozás, valamint az érintett ügyfelekre nehezedő adminisztratív és anyagi terhelés mértékének csökkentését szolgálja.

A 195. §-hoz

A hulladékgazdálkodási közszolgáltatási tevékenység minősítéséről szóló 2013. évi CXXV. törvényben foglalt eljárásokra nézve a jogszabály a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A törvény 3. § (3) bekezdésében meghatározott határidő - az ügyintézési határidőbe be nem számító időtartamokra is figyelemmel - indokolatlanul hosszú. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 196. §-hoz

A mező- és erdőgazdasági földek forgalmáról szóló 2013. évi CXXII. törvénnyel összefüggő egyes rendelkezésekről és átmeneti szabályokról szóló 2013. évi CCXII. törvény esetében az eljárási határidő meghosszabbítását lehetővé tevő rendelkezések hatályon kívül helyezése a hatósági eljárások gyorsítását célzó módosítás, továbbá a földhasználati nyilvántartással kapcsolatos 30 napos határidő helyett a Ket. vonatkozó általános ügyintézési ideje lesz irányadó.

A 197. §-hoz

A fémkereskedelemről szóló 2013. évi CXL. törvény 8. § (5) bekezdésének módosítása lehetővé teszi, hogy egyértelműen a törvény felhatalmazása alapján kiadott kormányrendeletben meghatározott eljárási szabályok alapján történjen az engedély iránti kérelem elbírálása, lehetővé téve a kérelem mellett a csatolandó dokumentumok elektronikus úton történő benyújtását is.

A 198. §-hoz

A biztosítási tevékenységről szóló 2014. évi LXXXVIII. törvény a minősített befolyás megszerzésének engedélyezése tekintetében a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 199-201. §-hoz

A vasútnak nem minősülő egyéb kötöttpályás közlekedésről szóló 2015. évi CII. törvény (a továbbiakban: Kpk.) szerinti egyéb kötöttpályás szakértői tevékenységet igazságügyi szakértői jogosultság és kamarai tagság nélkül folytató jogosultakról a közlekedési hatóság nyilvántartást vezet. A nyilvántartásba vétel érdekében kerül előírásra a szolgáltatási tevékenység megkezdésének és folytatásának általános szabályairól szóló 2009. évi LXXVI. törvény szerinti bejelentési kötelezettség. Az erkölcsi bizonyítvánnyal kapcsolatos hatályon kívül helyezés a Bnytv. módosításával összhangban - arra irányul, hogy szakértői tevékenységgel összefüggő ügyekben az ügyfelek ne legyenek kötelesek külön hatósági (erkölcsi) bizonyítványt vagy a hatóság részére történő adattovábbítást kérni olyan adatok tekintetében, amelyek állami szerv nyilvántartásában (a bűnügyi nyilvántartásban) egyébként megtalálhatók. A módosítás szerint az adattovábbításra és az adatkezelésre a felhatalmazást a Bnytv. adja meg minden olyan közigazgatási hatóság számára, amelynek eljárásában vagy ellenőrzése során a bűnügyi nyilvántartási rendszerben kezelt adatok alapján megállapítható tényt (büntetlen előéletet, foglalkozástól eltiltás hiányát) kell igazolni. Ennek megfelelően a hatósági (erkölcsi) bizonyítvány közigazgatási hatósághoz kérelem vagy bejelentés mellékleteként történő benyújtását előíró rendelkezések hatályon kívül helyezésére kerül sor.

A fentiek mellett a Kpk. 16. § (5) bekezdésében a közigazgatási hatósági eljárások Ket.-ben meghatározott általános ügyintézési határidejénél hosszabb határidőt állapít meg a hatóság számára. Az általános ügyintézési határidő 2014. január 1-jén 30%-kal, 21 napra csökkent, és az ezt lehetővé tevő folyamatok (munkaszervezés hatékonysága, elektronikus megoldások alkalmazása, ügyiratkezelés gyorsítása) a különös eljárási határidőt alkalmazó hatóságok eljárásaiban is megvalósíthatók. A Kpk. 16. § (5) bekezdésében meghatározott határidők - az ügyintézési határidőbe be nem számító időtartamokra is figyelemmel - indokolatlanul hosszúak. Az ügyintézés során lefolytatandó eljárási cselekmények figyelembevételével az érdemi döntés meghozatalára elegendő a módosításban meghatározott határidő.

A 202-203. §-hoz

A módosítás a Családi Csődvédelmi Szolgálat területi szerveinek pontosítására szolgál, területi szervként a fővárosi és megyei kormányhivatalokat nevezi meg.

-----STARTING---POINT---VEGE---

A 204-205. §-hoz

A törvény és egyes, kihirdetett módosító rendelkezések eltérő szöveggel történő hatálybalépéséről, illetve hatályba nem lépéséről szóló rendelkezései 2015. december 31-én lépnek hatályba. Az egyéb módosító rendelkezések hatályba léptetésére 2016. január 1-jével kerül sor.

Tekintettel arra, hogy a módosító rendelkezések olyan eljárásokra, illetve eljárási cselekményekre vonatkoznak, amelyek esetében folyamatban lévő eljárások tekintetében történő alkalmazás nehézségeket okozna, a módosított rendelkezéseket csak a hatálybalépésüket követően indult eljárásokban kell alkalmazni.