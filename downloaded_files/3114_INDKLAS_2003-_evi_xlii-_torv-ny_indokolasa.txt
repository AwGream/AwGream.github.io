2003. évi XLII. törvény indokolása

a földgázellátásról

-----STARTING---POINT---ALTALANOS--- 

A „Magyarország energiapolitikájáról, valamint a piacnyitásról az Európai Unióhoz való csatlakozás folyamán” című, J/5191. számú, az Országgyűlés részére készített Tájékoztató (2001. szeptember 28.) - a villamosenergia-piac mellett - rámutat a hazai földgázellátás fontosságára, valamint tartalmazza az új földgázpiaci modellt és az ezen alapuló törvény kidolgozásánál figyelembe veendő alapvető szempontokat.

A földgázellátás fontosságát jelzi az, hogy hazánk energiafogyasztásának közel 38,3%-a földgázból származik. Ez az arány magas, az Európai Unió tagállamai átlagának kétszerese.

Az Országgyűlés 1994-ben alkotta meg a hatályban lévő, gázszolgáltatásról szóló 1994. évi XLI. törvényt (a továbbiakban: Gszt.). Ez a törvény a közüzemi gázszolgáltatás tekintetében korszerű szabályozásnak minősült. A hazai törvényalkotásban elsőként elégítette ki a közüzemi szolgáltatásokra vonatkozó szabályozásokkal szemben nemzetközileg támasztott, illetve elismert követelményeket azzal, hogy

a) a természetes monopolhelyzetben lévő gázszolgáltatót kötelezte az új fogyasztói igények, valamint a fogyasztói többletigények diszkriminációmentes kielégítésére,

b) lehetővé tette, hogy a vezetékes gázszolgáltatás szempontjából fehér foltként jelentkező övezetekben lévő települések gázszolgáltatásának kiépítésére nem csak a régióban működő gázszolgáltató, hanem más gázszolgáltatók is lehetőséget kapjanak, ezért - az áramszolgáltatókkal ellentétben - a gázszolgáltatók nem működési területre (régióra), hanem a gázszolgáltatásba már bekapcsolt és általuk ellátott településekre (településrészekre, területekre) kaptak kizárólagos szolgáltatási jogosultságot,

c) bevezette a költségalapú hatósági gázár-megállapítást olymódon, hogy a költségarányos árakban az új fogyasztók bekapcsolásához szükséges fejlesztési (vezetéképítési) költségeket nem kell teljes mértékben beépíteni, érvényre juttatva azt az elvet, hogy a hálózatfejlesztési költségekből nagyobb terhet vállaljanak azok, akiknek érdekében történik vezetéképítés (hálózatfejlesztési hozzájárulás rendszere),

d) kimondta, hogy a vállalkozási alapokra helyezett közüzemi gázszolgáltatás rendszerében - az engedélyesek közül - a gáznagykereskedőt, az úgynevezett gázértékesítőt terheli az ellátási kötelezettség, továbbá

e) a Magyar Energia Hivatal létrehozásával megteremtette a földgázellátási tevékenységek tulajdonsemleges szabályozása, valamint a fogyasztóvédelem állami intézményrendszerét.

A Gszt. a Polgári Törvénykönyv 387. §-ában és 388. §-ában meghatározott tartalmú közüzemi gázszolgáltatást alapvetően ma is jól szabályozza, mindössze annyit kell módosítani rajta, amennyit a gázpiac megnyitására vonatkozó új rendelkezések megkövetelnek.

Időközben az Európai Unió tagállamai harmonizálták piacaikat, kialakult az egységes belső piac, amely biztosítja az áruk, a szolgáltatások, a személyek és a tőke szabad áramlását.

A gazdaság versenyképességének javítása, a diverzifikált kínálat megteremtése, valamint az ellátásbiztonság fenntartása, a gázszolgáltatás színvonalának emelése és a fogyasztói elégedettség növelése érdekében az Európai Unió elhatározta a földgáz belső piacának megnyitását a verseny számára.

Ennek érdekében az Európa Parlament és a Tanács 1998. június 22-én elfogadta a földgáz belső piacának közös szabályairól szóló 98/30/EK irányelvet (a továbbiakban: Irányelv). Az Irányelv szerint az Európai Unió tagállamai legalább az Irányelv által meghatározott ütemű és mértékű piacnyitást kötelesek végrehajtani.

Az Irányelv szerint - a piacnyitás érdekében - a tagállamok szabályozásában biztosítani kell, hogy

- a földgázszállítási-, tárolási- és elosztási rendszerekhez a földgázpiac szereplői azonos feltételekkel, diszkrimináció mentesen hozzáférjenek, azokat díj ellenében használhassák,

- az átláthatóság, valamint a kereszttámogatások és az egyéb versenytorzítások elkerülése érdekében az integrált földgázipari vállalkozások tevékenységeinek számviteli szétválasztását el kell végezni, továbbá azt, hogy

- a kizárólagos jogosultsággal rendelkező földgázipari vállalkozások diszkrimináció mentesen működhessenek.

Az Irányelv a piacnyitásban nem érdekelt fogyasztók számára lehetőséget ad arra, hogy továbbra is a közüzemi gázszolgáltatási rendszerben maradjanak.

Az Európai Unióhoz történő csatlakozás érdekében szükségessé vált a hazai földgázszolgáltatás átalakítása és a belső földgázpiac Irányelvnek megfelelő szabályozása, illetve annak alapján való kialakítása.

A fogyasztók fokozott védelme, a befektetések biztonsága, a végbemenő technikai fejlődés olyan törvényi szabályozás kialakítását igényli, amely tartalmazza a piaci feltételek harmonizációját és a belső földgázpiac megnyitását. Ezt a feladatot módosítással nem, csak új törvény megalkotásával lehet megfelelően megoldani. Ezt szolgálja a földgázellátásról szóló törvény.

A törvény célja a fogyasztók biztonságos, megfelelő minőségű és gazdaságos földgázellátása. Sajátossága, hogy párhuzamosan kezeli a fokozatosan megnyíló versenypiac és a közüzemi szolgáltatás rendszerét. Az állam szabályozó, ellenőrző szerepének egyre inkább a fogyasztók védelmére, a piaci esélyegyenlőség biztosítására, a domináns pozícióban lévő piaci szereplők ellenőrzésére kell irányulnia. E követelmények teljesítése az állam szolgáltatási funkcióinak átrendezésével és a földgázellátás magasabb szintű piacosításával jár együtt. További cél a magyar földgázpiac integrációja a nemzetközi piachoz, ezért szükséges a vállalt nemzetközi kötelezettségek teljesítése, a közösségi szabályozásnak megfelelő jogi háttér létrehozása, valamint az EU-konform intézményrendszer kiépítése.

Az új törvény - bizonyos kivételekkel - 2004. január 1-jén lép hatályba, ekkorra tehető a piacnyitás kezdő időpontja. A hatálybalépés ütemezését a következők indokolják:

- Az Európai Unió felé kötelezettséget vállaltunk a belső földgázpiac megnyitását szolgáló, az Irányelvnek megfelelő törvényi szabályozás megalkotására.

- A törvény keretjellegű szabályozást tartalmaz, ebből eredően a törvény hatálybalépéséig több alacsonyabb szintű jogszabály elkészítésére van szükség.

- A földgázpiac szereplői, valamint a Magyar Energia Hivatal számára elegendő időt kell biztosítani arra, hogy felkészülhessenek a gázpiaci versenyre, a szabályozásból eredő új feladatok végrehajtására.

- A lakossági kompenzációt lehetővé tevő rendelkezéseket az egyéb rendelkezésektől eltérő ütemezésben, lépcsőzetesen kell életbe léptetni.

A törvény elfogadásával Magyarország megfelel a földgázellátásra vonatkozó közösségi jogszabályoknak.

A törvény - az Irányelv követelményeivel összhangban - preambulumában célként határozza meg a fogyasztók biztonságos, megfelelő minőségben és áron történő földgázellátását, a környezetvédelmi követelmények betartását, a földgáz versenypiac kiépítését és a hatékonyság növelését.

A törvény az Irányelvben is használt új elnevezéseket és meghatározásokat a fogalom meghatározások között szabályozza.

A törvény a fogyasztókat két csoportra osztja.

A feljogosított fogyasztók a törvény alapján szabadon dönthetnek arról, hogy kitől vásárolnak földgázt, beleértve azt a lehetőséget is, hogy továbbra is a közüzemi szolgáltatást veszik igénybe. A szabadpiaci szerződés alapján vételezett földgáz árában a felek szabadon állapodnak meg. A feljogosított fogyasztók körét a Kormány rendeletben állapítja meg.

A közüzemi fogyasztók továbbra is szabályozott végfelhasználói áron, jelenlegi szolgáltatójuktól vételezik a földgázt. E fogyasztók érdekeit - a közüzemi ellátási kötelezettség fenntartásával és szabályozásával - továbbra is védeni kell.

A közüzemi szolgáltatásra szánt földgáz nagykereskedelmi és fogyasztói árát továbbra is a gazdasági és közlekedési miniszter állapítja meg, és rendelettel hirdeti ki.

A földgázellátás az együttműködő földgázrendszeren keresztül történik. A rendszeren belül két piaci mechanizmus működik elkülönült szereplőkkel és szabályozással.

A versenypiacon a feljogosított fogyasztók kereskedőktől, földgáztermelőktől, a tőzsdén vagy behozatalból elégíthetik ki földgázszükségleteiket.

A törvény szerint a piacnyitás ütemezéséről a Kormány dönt a belső energiapiac megnyitására vonatkozó jogszabályok, a hazai tapasztalatok és az ország Európai Unióhoz történő csatlakozásának figyelembevételével.

A tagállamok a földgázipari vállalkozások részére alapvető gazdasági érdekből közüzemi gázszolgáltatási kötelezettséget írhatnak elő. A jogi szabályozás kiterjedhet az ellátás színvonalára, az árakra, valamint a környezet védelmére. A földgázellátásról szóló törvény a fogyasztók biztonságos, megfelelő színvonalú és gazdaságos földgázellátása, valamint a kisfogyasztók védelme érdekében fenntartja a közüzemi szolgáltatási kötelezettséget, amely a versenypiac bővülésével fokozatosan visszaszorul.

Az együttműködő földgázrendszerhez való hozzáférés diszkriminációmentes biztosítása érdekében azonban - az említett árak mellett - szükségessé válik a földgáz hatósági szállítási, tárolási és elosztási díjának, valamint a díjalkalmazás feltételeinek miniszteri rendeletben történő megállapítása is.

Az ármegállapításra vonatkozó rendelkezések módosításai ezeket a kiegészítő rendelkezéseket tartalmazzák.

A versenypiaci szabályozásra kidolgozott rendelkezések kielégítik az Európai Bizottság által kidolgozott új Irányelv tervezetét is, így a törvény képes lesz eleget tenni a következő évek változó közösségi elvárásainak.

A földgázpiac hatékony működése és az ellátás biztonsága érdekében a piaci kereslet-kínálat figyelemmel kísérése, a piaci szereplők között felmerülő vitás kérdések rendezése, valamint az engedélyezés és a fogyasztóvédelem szektorális feladatainak ellátása, továbbá a hálózati tarifák és a hatósági árak kidolgozása érdekében meg kell erősíteni a piaci szereplőktől független szabályozó hatóságot, a Magyar Energia Hivatalt.

A rendszerhasználók között felmerült, együttműködéssel kapcsolatos viták gyors rendezésére a törvény új hatáskörrel ruházza fel a Hivatalt. A Hivatal e feladatát rövid, 8 napos eljárási határidővel köteles teljesíteni, és határozatát azonnal végrehajthatóvá nyilváníthatja.

Az integrált piaci szereplők tevékenységeit szét kell választani, ezáltal biztosítva működésük átláthatóságát.

Az együttműködő földgázrendszer egyes elemeit az e törvény szerinti engedéllyel rendelkező földgázipari vállalkozás üzemeltetheti. Az engedélyezési eljárás általános elveit és részletes szabályait a törvény felhatalmazása alapján kiadott kormányrendelet tartalmazza. Az engedélyezés fő elve, hogy a jogszabályi feltételek megléte esetén a Magyar Energia Hivatal az engedélyt köteles kiadni.

A gázszállító és a gázelosztó vezetéket, valamint a föld alatti gáztárolót üzemeltető engedélyes valamennyi rendszerhasználó számára diszkriminációmentes feltételek mellett köteles biztosítani a rendszerhez való hozzáférést. Az együttműködő rendszer egyensúlyának, üzemvitelének, kapacitástervezésének koordinálása a rendszerirányító feladata. A földgázpiac sajátossága, hogy csak akkor képes működni, ha a különböző piaci szereplők együttműködnek egymással, szolgáltatásokat biztosítanak egymásnak az általuk üzemeltetett rendszerelemeken, és ennek keretében továbbítják egymásnak a működéshez szükséges információkat.

A földgázipari vállalkozások az e törvény szerinti engedélyköteles tevékenységeiket tovább folytathatják, amelyeket - a törvény rendelkezéseinek megfelelően - számvitelileg, illetve szervezetileg kötelesek szétválasztani. Az engedélyesek - a kereskedelmi engedélyes kivételével - nem földgázipari tevékenységeiket belső számvitelükben kötelesek elkülöníteni a földgázipari tevékenységtől.

A szigorú számviteli követelmények előírása biztosítja, hogy a törvényben szabályozott közüzemi szolgáltatások és a földgázrendszer használatának költségalapú árképzése ellenőrizhetővé váljon.

Az új szállító- és elosztóvezeték, valamint gáztároló létesítése hatósági engedély alapján történik. Az engedélyezés műszaki-biztonsági szempontból a bányászatról szóló 1993. évi XLVIII. törvény hatálya alá, a bányafelügyelet hatáskörébe tartozik.

Tekintettel arra, hogy a földgázellátásról szóló törvény egyes rendelkezései 2003. július 1-jéig hatályba lépnek, a piacnyitási felkészülés folyamatosságának biztosítása érdekében szükség van a hatályos törvényi szabályozásnak, a Gszt.-nek a következő szempontok szerinti, átmeneti módosítására is:

- Az EU-hoz történő csatlakozásig érvényben maradó, a gázipari társaságok tulajdoni koncentrációját szabályozó rendelkezések szigorítására és pontosítására.

- Az új törvény szerinti tevékenységek szétválasztásához a társaságok szervezeti szétválásának és az új társaságok alapításának illetékfizetési kötelezettség alóli mentesítésére.

- Egyes törvényi rendelkezések pontosítására és az összefüggő rendelkezések közötti összhang megteremtésére.

-----STARTING---POINT---RESZLETES---

Az 1. §-hoz

Az 1. § a törvény hatályáról rendelkezik.

A törvény hatálya

- az e törvény szerinti engedélyesek egymás közötti és a fogyasztókkal fennálló jogviszonyára,

- a földgáz vezetéken történő szállítására, elosztására, tárolására, kereskedelmére, közüzemi nagykereskedelmére, közüzemi szolgáltatására,

- a rendszerirányításra,

- a földgáz felhasználására,

- a földgázrendszer egyes elemeihez való hozzáférésre,

- a csatlakozóvezeték és fogyasztói berendezések tervezésére, létesítésére, üzemeltetésére és megszüntetésére,

- a cseppfolyós propán, bután és ezek elegyei vezetéken történő szolgáltatására, tartályban vagy palackban történő forgalmazására és hatósági felügyeletére, illetőleg

- a földgázt fogyasztókra,

- a szállító- és az elosztóvezeték, valamint a tároló tulajdonosaira,

- a földgázpiaci engedélyesekre (7. §),

- az e törvény szerinti tevékenységek végzőire, valamint

- a földgázt termelőkre

terjed ki, ez utóbbinak a közüzemi fogyasztók számára biztosított hazai kitermelésű földgáz érdekében, a közüzemi nagykereskedővel való jogviszonyában a kizárólagossági jogok, valamint a hatósági áras termékekre vonatkozóan.

A törvény hatálya az Irányelv 1. Cikkével összeegyeztethető szabályt tartalmaz.

A 2. §-hoz

A 2. § az e törvény hatálya alá tartozó tevékenységek gyakorlásának általános követelményeit határozza meg.

A 3. §-hoz

E § a földgázipari tevékenységeket, az engedélyeseket, az együttműködő földgázrendszer elemeit, a fogyasztókat, a rendszerhasználókat valamint az egyéb műszaki, pénzügyi, elszámolási fogalmakat értelmezi. a 3. §-ban meghatározott fogalmak a földgázpiac új szerkezetét tükrözik.

A fogalom meghatározások az irányelv 2. Cikkével összeegyeztethető rendelkezések.

A 4-5. §-hoz

A piaci szereplőktől független szabályozó hatóság szerepét a magyar energia hivatal (a továbbiakban: hivatal) látja el. jogállásáról, szervezetéről és működéséről a villamos energiáról szóló törvény rendelkezik.

E § a hivatal földgázellátással kapcsolatos feladatait, hatáskörét és jogkörét határozzák meg.

A törvény szerint a hivatal a földgázpiac meghatározó szereplője, és szerepköre úgy módosul, hogy az illeszkedjen a magyar közigazgatás szervezetrendszerébe, ugyanakkor megfeleljen a közösségi elvárásoknak is. a hivatal olyan egységes hatósággá válik, amely ellátja mind a hagyományos földgázellátással kapcsolatos hatósági jogköröket, mind a versenyszempontokat figyelembe vevő új típusú „piacigazgató” jellegű szerepköröket. a hivatal feladatai ennek megfelelően a következő fő csoportokba sorolhatók: engedélyezés, a szabályozás verseny-szempontokat figyelembe vevő felügyelete, fogyasztóvédelem, árelőkészítés, -szabályozás és -felülvizsgálat.

Az új rendelkezések a korábbinál nagyobb intézményi és személyi függetlenséget biztosítanak a hivatal számára, továbbá hatékony beavatkozási lehetőséget nyújtanak a piaci szereplők egymás közötti szerződéses és belső gazdasági viszonyaiba.

A hivatal hatáskörei között szereplő adatszolgáltatási kötelezettség előírása a hivatal feladatainak ellátásához szükséges adatokra terjed ki. a törvény biztosítja, hogy az adatokkal ne lehessen visszaélni, illetve a hivatal indokolatlanul ne gyűjtsön információkat.

A piacfelügyeleti feladatok ellátása során megállapított hiányosságok, továbbá a közüzemi szolgáltatások körében előforduló szabálytalanságok kezelésére továbbra is megfelelő szankcionálási lehetőséget kell biztosítani. a közösségi előírások szerint a szolgáltatások - jogszabályokban, szabályzatokban és az ellátók általános szerződési feltételeiben foglaltaknak megfelelő - minőségét, továbbá az ellátás színvonalát az azt végző személyeknél és szervezeteknél a hatóság köteles ellenőrizni.

A tevékenységek ellenőrzésén túl a hivatal jogosult a számviteli szétválasztás elvének megfelelő elszámolások ellenőrzésére is. a törvény rendelkezik továbbá a jogsértő magatartások szankcióiról, a bírság kiszabásának eseteiről, valamint arról, hogy a hivatal mely esetekben rendelhet el azonnali végrehajtást, és mikor kell határozatát nyilvánosságra hozni.

A 6-8. §-hoz

A törvényi szabályozás a földgázipari tevékenységek gyakorlását engedélyhez köti. e § az engedélyezés általános szabályait rögzítik. az engedélyezés szempontjai egyszerűsödnek azzal, hogy a hivatal a kérelem szerinti engedély kiadását csak jogszabályban meghatározott esetekben tagadhatja meg. az egyes engedélyköteles tevékenységek speciális jellegére tekintettel minden engedélyhez sajátos anyagi és eljárási szabályozást kell kialakítani. e részletszabályok meghatározására a kormány kap felhatalmazást.

Az e törvényben meghatározott engedélyezési eljárás lefolytatása nem mentesíti az engedélyek kérelmezőit a más jogszabályokban előírt hatósági engedélyek (pl.: bányafelügyeleti, környezetvédelmi, építésügyi stb.) beszerzése alól. az engedélyezéssel kapcsolatos rendelkezések az irányelv 4. Cikkével összeegyeztethető szabályokat tartalmaznak.

A 9-12. §-hoz

A törvény e §-a az egyes tevékenységek engedélyezésére vonatkozó speciális szabályokat rögzíti. valamennyi engedély kiadása meghatározott műszaki, illetve pénzügyi feltételek teljesítéséhez kötött.

Az engedélyek határozatlan időre szólnak, de a hivatal a törvényben meghatározott esetekben jogosult kérelemre vagy hivatalból módosítani, illetve visszavonni az engedélyt.

A hivatal előzetes hozzájárulásával a közüzemi nagykereskedő, illetve a közüzemi szolgáltató kizárólagossági jogáról részben vagy egészben más engedélyes javára lemondhat. ebben az esetben a kizárólagos joggal együtt - annak terjedelmében - az ellátási kötelezettség is átszáll az átvevőre. (e rendelkezések összhangban állnak a földgáz irányelv 3. Cikk (2) bekezdésének rendelkezéseivel.)

A fogyasztóvédelem érdekében írja elő a törvény, hogy a szolgáltató személyében beállt változás a közüzemi fogyasztókat hátrányosan nem érintheti.

A 13. §-hoz

E § foglalja össze a hivatal által alkalmazható szankciókat azokkal szemben, akik a földgázipari tevékenységet nem az engedélyüknek, illetőleg a jogszabályokban, szabályzatokban foglalt előírásoknak megfelelően, illetőleg engedély nélkül végzik. a hivatal intézkedési jogköre a figyelemfelhívástól az ismételt pénzbírság kiszabásán át egészen az engedély visszavonásáig és más engedélyes kijelöléséig terjed.

Fontos rendelkezése a törvénynek, hogy a hivatal a folyamatos és biztonságos földgázellátás érdekében hozott határozatait azonnal végrehajthatóvá is nyilváníthatja.

A 14. §-hoz

A törvény hatályba lépésével a földgázellátás rendszere alapvetően megváltozik. A - jelenleg a földgázpiac egészét lefedő - közüzemi szolgáltatás mellett megjelenik a versenypiac a feljogosított fogyasztók vonatkozásában.

Az új rendszerben a fogyasztók földgázellátása történhet:

a) közüzemi szerződés keretében nyújtott gázszolgáltatás útján, melynek a polgári törvénykönyv 387-388.§-ába felvett rendelkezések képezik az alapját, vagy

b) a szabadpiacon kötött földgázvásárlási szerződés alapján, ha a kormány rendeletében meghatározott fogyasztó (az úgynevezett feljogosított fogyasztó) úgy dönt, hogy a közüzemi szolgáltatásból kilép és földgázszükségletét gázkereskedőtől, gáztermelőtől közvetlenül, illetve a szervezett földgázpiacon vagy behozatalból szerzi be.

A feljogosított fogyasztók gázvásárlási szerződéseire a teljes szerződéses szabadság vonatkozik.

A törvény szerint a rendszerhasználók kötelesek együttműködni a földgázrendszer üzemeltetése során. ennek érdekében kell kidolgozni az üzemi- és kereskedelmi szabályzatot, valamint az üzletszabályzatokat. e szabályzatok kidolgozásában az engedélyesek közreműködnek; az üzemi- és kereskedelmi szabályzatnak a földgáz tárolására, szállítására, elosztására, valamint a szervezett földgázpiac működésére vonatkozó fejezeteit, illetőleg a saját üzletszabályzatukat pedig ők kötelesek elkészíteni. a szabályzatok tartalmazzák az együttműködő földgázrendszer műszaki üzemeltetésének rendjét, továbbá a kereskedelmi, elszámolási-mérési és adatforgalmi megállapodások kötelező elemeit és feltételeit. a szabályzatok jóváhagyása a hivatal hatáskörébe tartozik. minden engedélyes köteles a jóváhagyott üzletszabályzatát az érdekeltek részére hozzáférhetővé tenni.

A 15-17. §-hoz

A törvény 15. §-a kimondja, hogy a földgázrendszer egyes elemei (szállítóvezeték, tároló és elosztó vezeték) üzemvitelének irányítását a rendszerelem üzemeltetője, engedélyese végzi. a földgázrendszer egyensúlyának biztosítása érdekében az engedélyesek kötelesek folyamatosan együttműködni.

Az egyes engedélyesek által végzett üzemvitel-irányítást meghaladó vagy összefogó rendszerirányítói feladatok ellátásra a hivatal egy szállítói engedélyesnek ad engedélyt.

A rendszerirányítás célja, hogy az engedélyesek számára biztosítsa a rendszerhez való átlátható és ellenőrizhető hozzáférést, illetve koordinálja a korlátozást és a szüneteltetést.

A törvény a rendszerirányító feladatkörébe utalja az együttműködő földgázrendszer nemzetközi üzemviteli kapcsolatainak irányítását, a szállítóvezetékhez való hozzáférés biztosítását, a rendszerszintű szolgáltatások tervezését, igénybevételét, elszámolását, a kapacitástervezést, és a szükséges fejlesztések előkészítését.

A rendszerirányító feladatának csak úgy tud eleget tenni, ha valamennyi rendszerhasználó együttműködik, és a földgázrendszer egyensúlyának biztosításához szükséges valamennyi adatot a rendelkezésére bocsátja.

A hivatal ellenőrzi a legkisebb költség elvének érvényesülését. a költség-felülvizsgálatok során a hivatal dönti el, hogy mely költségeket javasolja, mint szükséges és indokolt költségeket, az ármegállapításoknál figyelembe venni. ezért szükséges, hogy a hivatal lássa el a rendszerfelügyeleti feladatokat, és ennek alapján döntsön földgázrendszer szükséges fejlesztéséről.

A törvény részletesen meghatározza a hivatal által ellátott rendszerfelügyeleti feladatokat és az eljárási rendet.

A 18-20.§-hoz

A földgázrendszer egyes elemei létesítésének engedélyezése nem tartozik a törvény hatálya alá. a szállító- és az elosztóvezetékek, valamint a föld alatti gáztárolók létesítését a bányászatról szóló törvény a bányafelügyelet hatáskörébe utalja. a hivatal a létesítés pénzügyi-gazdasági feltételeit vizsgálja annak érdekében, hogy gazdaságtalan beruházás ne valósulhasson meg.

A törvény e §-a határozza meg, hogy a földgázrendszer egyes elemeit milyen engedélyesek üzemeltethetik, valamint az üzemeltetéssel kapcsolatos jogokat és kötelezettségeket.

A folyamatos és biztonságos földgázellátás alapfeltétele a fogyasztói igények kielégítésére alkalmas rendszer fenntartása, folyamatos üzemeltetése, karbantartása és a vezetékekhez, illetve a tárolókhoz való hozzáférés biztosítása. ebben a vonatkozásban a törvény a rendszertulajdonosok számára is kötelezettségeket ír elő.

A vezetékes energiaszolgáltatás technikai monopol jellegű tevékenység, ahol a hátrányos megkülönböztetés tilalma és a legkisebb költség elvének érvényesülése érdekében az engedélyeseket szigorú együttműködési, ezen belül információ- és adatszolgáltatási kötelezettség terheli.

A törvény az üzemi és kereskedelmi szabályzatban meghatározott mérési és elszámolási feladatokat a szállítói, elosztói és tárolói engedélyeshez telepíti abból kiindulva, hogy ha a földgázellátás szerződéses kapcsolataiban a versenypiaci szereplők gyakran cserélődnek is, a mérést, elszámolást azok az engedélyesek végezzék, akik a földgázrendszer üzemeltetésének állandó résztvevői, akiknek az üzemeltetésében álló rendszereken történik a földgáz továbbítása, tárolása.

A 21-23. §-hoz

Fontos társadalmi érdek fűződik ahhoz, hogy csatlakozó vezeték és fogyasztói berendezés szerelését, illetve szerelésének irányítását, javítását csak olyan gázszerelő végezhesse, aki a biztonságos kivitelezéshez szükséges szakmai ismeretekkel, képesítéssel és gyakorlattal rendelkezik. a törvény felhatalmazást ad a miniszternek, hogy az e szerelési munkák végzésére vonatkozó jogosultság megszerzésének feltételeit és rendjét rendeletben meghatározza.

A gázfogyasztó készülékek üzembe helyezésének jogát egyes gyártók az általuk megbízottaknak tartják fenn. (ezt már a készülék értékesítésénél kikötik azzal, hogy ha az üzembe helyezést más végzi el, a készülékre adott garancia megszűnik.)

A telekhatáron belüli gázvezeték (az úgynevezett csatlakozó vezeték) és a gázmérő utáni fogyasztói berendezések létesítése és üzemben tartása az ingatlan tulajdonosának kötelessége. a csatlakozó vezeték és a fogyasztói berendezés kiviteli tervét műszaki-biztonsági szempontok szerinti felülvizsgálatra be kell nyújtani az elosztói engedélyeshez. a terv szerinti kivitelezést a gázelosztó engedélyes alkalmasságot megállapító nyilatkozata nélkül megkezdeni nem szabad.

A csatlakozó vezeték és a fogyasztói berendezés az ingatlan alkotórésze. Ennek megfelelően az üzemképes és biztonságos állapotban tartása (rendszeres, legalább tízévenkénti felülvizsgálata és karbantartása, szükség szerinti javítása és cseréje) az ingatlan tulajdonosának, használójának a kötelezettsége.

A törvény felülvizsgálati hatáskört biztosít a műszaki biztonsági felügyeleteknek az elosztói engedélyes terv felülvizsgálati tevékenységével kapcsolatban. E hatáskör megadása elsősorban fogyasztóvédelmi szempontból bír jelentőséggel.

A 24.§-hoz

A földgázszállító vezetékek, a föld alatti gáztárolók, valamint az elosztó- és a célvezetékek, továbbá ezek tartozékai létesítését a bányászatról szóló törvény rendelkezései szerint a bányafelügyelet engedélyezi.

Az említett bányászati létesítményeknek idegen ingatlanon történő elhelyezésére, az idegen ingatlanok tulajdon és használati jogának korlátozására, biztonsági övezetének megállapítására a bányászatról szóló törvény rendelkezései az irányadók.

A 25-26.§-hoz

Az együttműködő földgázrendszer biztonságos és hatékony működése, valamint a fogyasztói igények legkisebb költségen való kielégítése érdekében a vezetékhálózat, illetve tárolókapacitás fejlesztését biztosítani kell.

A törvény a gazdasági és közlekedési miniszter hatáskörébe utalja a hálózat bővítésére és a hálózatfejlesztésre a fogyasztói igénnyel jelentkezők által fizetendő díj, továbbá az ezzel kapcsolatos eljárási szabályok meghatározását. a hozzájárulási díj fenntartásának indoka az, hogy a fogyasztó érdekében felmerült, az árakban nem fedezett tőkeköltségek forrását meg kell teremteni.

Mind a szállítót, mind pedig az elosztót ellátási kötelezettség terheli a közüzemi szolgáltatás iránti új fogyasztói igény kielégítése tekintetében. a fogyasztói igény kielégítési kötelezettség alól csak a törvényben meghatározott esetekben mentesül az érintett engedélyes.

A fogyasztóvédelmi szempontok érvényre juttatása érdekében a törvény a hivatalnak hatósági jogkört biztosít annak vizsgálatára, hogy az engedélyes jogszerűen utasította-e el a fogyasztó közüzemi szolgáltatásba történő bekapcsolása iránti igényét. a hivatal e hatósági jogkörében eljárva a fogyasztói igény kielégítésére kötelezheti a szállítót, illetve az elosztót, ha az igény elutasítása nem törvényes indok alapján történt.

A 27. §-hoz

A törvény kidolgozásának alapjául szolgáló irányelv kimondja, hogy a feljogosított fogyasztók legkisebb költségen történő ellátása érdekében célvezeték létesíthető, amely valamely gázforrást (termelő, szállító, elosztó vezeték) vagy tárolót a feljogosított fogyasztóval köt össze.

Célvezeték létesítéséhez a hivatal előzetes engedélye szükséges annak érdekében, hogy érvényre tudja juttatni a célvezeték létesítésével kapcsolatban is a legkisebb költség elvét, és megelőzze a fölösleges kapacitások létrehozását.

A legkisebb költség elvének érvényesülése azt is jelenti, hogy a szállítási és az elosztói hálózati tarifákat úgy kell megállapítani, hogy azok fedezetet nyújtsanak a beruházások megtérülésére, és a célvezeték létesítése hátrányosan nem befolyásolhatja a végrehajtott beruházásoknak az árakban, illetve a díjakban való megtérülését. ennek érdekében a törvény kimondja, hogy akkor létesíthető célvezeték, ha a fogyasztó földgázigényeinek kielégítéséhez szükséges szállító- és elosztó-kapacitás igényt az engedélyes visszautasította.

A 28-29.§-hoz

A Ptk. 388. §-ában foglalt rendelkezés szerint a közüzemi szolgáltatást, így közüzemi gázszolgáltatást is, a fogyasztónak folyamatosan kell nyújtani. a közüzemi gázszolgáltató csak jogszabályban meghatározott esetekben szüneteltetheti, illetve korlátozhatja a gázszolgáltatást.

A szolgáltatás szüneteltetésére vagy korlátozására alapul szolgáló eseteket a törvény két csoportra osztja, a következők szerint:

Az egyik csoportba azok az esetek tartoznak, amikor a szolgáltatás szüneteltetése vagy korlátozása előre tervezhető. ebbe a körbe tartozik a gázellátó létesítmények rendszeres karbantartása vagy felújítása, átalakítása, cseréje és új fogyasztó bekapcsolása.

Ezekben az esetekben a törvény arra kötelezi a szolgáltatót, hogy kellő időben tájékoztassa a fogyasztókat a szolgáltatás szüneteltetésének, illetve korlátozásának időpontjáról és előrelátható időtartamáról.

A másik csoportba azok az esetek tartoznak, amikor az együttműködő földgázrendszeren előre nem tervezhető üzemzavar vagy válsághelyzet következik be.

A rendszer üzemeltetője az egyes rendszerelemeket érintő üzemzavar, illetve az előre nem tervezhető események felmerülésekor, minden külön engedély nélkül köteles haladéktalanul intézkedni a zavar elhárítása érdekében. amennyiben az üzemzavar nem, illetve másként nem hárítható el, korlátozhatja vagy szüneteltetheti a földgáz továbbítását, szolgáltatását.

A törvény a hivatalt hatalmazza fel a fogyasztói korlátozás sorrendjének meghatározására és a korlátozás jogszerűségének kivizsgálására, továbbá a felróható magatartás miatti korlátozás szankcionálására.

Földgázellátási válsághelyzet a fogyasztók jelentős részének ellátását közvetlenül veszélyeztető állapot (vezetékszakadás, robbanás, gáztárolói havária).

A törvény a kormányt hatalmazza fel arra, hogy rendeletben szabályozza válsághelyzet bekövetkezése esetén a versenypiac felfüggesztését, a gázfogyasztás korlátozásának elrendelését, meghatározza az engedélyesek jogait, és a válsághelyzet bekövetkezéséhez kapcsolódó hatósági árintézkedéseket.

A 30-31. §-hoz

A vezetékes földgázellátás körében a verseny kialakulásának és működésének feltétele a földgázellátó rendszer egyes elemeihez való szabad hozzáférés biztosítása. tekintettel arra, hogy a vezetékek, föld alatti gáztárolók tulajdonjoga és használati joga helyenként összefonódik, a hozzáférés szabályainak kialakításakor körültekintően kell eljárni a hátrányos megkülönböztetés és a visszaélések elkerülése érdekében.

A törvény szerint a rendszerhasználók a miniszter által meghatározott hatósági díjat kötelesek fizetni a vezetékek, tárolók igénybevételéért.

Ha a rendszer kapacitása nem tudja kielégíteni a hozzáférési igényeket, előnyben kell részesíteni a háztartási és kommunális közüzemi fogyasztók ellátása érdekében végzett szállításokat.

A hozzáférés általános szabályait, a szabad kapacitás közzétételének rendjét, valamint kapacitáshiány esetén az igénykielégítés sorrendjét a kormány rendeletben határozza meg.

A törvény 31. §-a meghatározza a hozzáférés visszautasításának eseteit: szabad kapacitás hiánya, a háztartási, illetve a miniszter rendeletében meghatározott kommunális fogyasztók földgázellátásnak akadályozása, az együttműködő földgázrendszer súlyos üzemzavara, válsághelyzete, a rendszerbe betáplálni kívánt földgáz nem szabványos minősége, továbbá, ha a hivatal a határon keresztüli szállítóvezetékhez való hozzáférési kérelmet visszautasítja. a visszautasítást minden esetben indokolni kell.

A törvény a hivatal hatáskörébe utalja a hozzáférés jogszerűtlen visszautasítása miatti panaszok gyorsított eljárásban történő elbírálását, és megalapozottságuk esetén az orvoslásukhoz szükséges intézkedések megtételét, valamint a hozott határozatok azonnal végrehajthatóvá nyilvánítását.

A 32-35. §-hoz

A törvény a közüzemi szolgáltatás és a versenypiac elkülönült működése érdekében különbséget tesz az egyes piacok szereplői között.

Meghatározott engedélyeseknek megadott kizárólagos jog, illetve kötelezettség előírása következőkön alapul.

A földgázellátás az alapvető közüzemi szolgáltatások körébe tartozik. a folyamatos és biztonságos közüzemi gázszolgáltatás érdekében a közüzemi szolgáltatásban résztvevő vállalkozásoknak engedélyükben a fogyasztók meghatározott köréhez kapcsolódóan kizárólagos szolgáltatási jogosultságot kell biztosítani, és ennek ellentételeként ellátási kötelezettséget kell előírni.

A földgázkereskedő jogosult más földgázkereskedőtől, földgáztermelőtől, erre jogosító külön engedély birtokában akár határon keresztüli szállítással is földgázt vásárolni, illetőleg feljogosított fogyasztónak vagy más földgázkereskedőnek eladni. szervezett földgázpiaci tagsága esetén jogosult továbbá a földgáz szervezett piacon történő kereskedelmére. a földgázkereskedő köteles folyamatos adatszolgáltatásra a rendszerirányító engedélyes részére az együttműködő földgázrendszer egyensúlyának biztosítása érdekében.

A törvény szerint a közüzemi nagykereskedő kizárólagosan jogosult a közüzemi szolgáltatáshoz szükséges földgáz kereskedelmére, amelynek ellentételeként ellátási kötelezettség terheli a közüzemi gázszolgáltatási igények kielégítése tekintetében. Ennek érdekében a földgáztermelőtől, a kereskedőtől, a szervezett földgázpiacról, és külön engedély birtokában határon keresztüli szállítással vásárolhat földgázt.

A közüzemi nagykereskedő nem minősül földgázkereskedőnek, ezért a tevékenységek szétválasztását előíró rendelkezéseket is figyelembe véve a versenypiacon - pl. a közüzemi szolgáltatásban feleslegessé vált földgáz versenypiacon történő értékesítésével - csak további engedély, a földgázkereskedői engedély birtokában jelenhet meg.

A piacnyitás következtében megváltozott körülmények miatt a hosszú távra megkötött szerződések esetleges hátrányokat eredményezhetnek egyes piaci szereplőknél. A 33. § a továbbiakban ezen hátrányok kezelésére nyújt megoldást.

A közüzemi szolgáltatónak kizárólagos szolgáltatási jogot biztosít és ellátási kötelezettséget ír elő az engedélyében meghatározott településeken lévő fogyasztók tekintetében. a Gszt. szerint a regionálisan szervezett gázszolgáltatók - működési engedélyük alapján - két tevékenységet végeznek: a gáz elosztását és a gáz közüzemi szolgáltatását. a törvény szerint a jövőben sem lesz akadálya annak, hogy az elosztói engedélyes közüzemi szolgáltatói engedéllyel is rendelkezzen.

A hivatal előzetes hozzájárulásával a közüzemi szolgáltató kizárólagossági jogáról részben vagy egészben más közüzemi szolgáltató javára lemondhat.

A közüzemi nagykereskedő és a közüzemi gázszolgáltató által értékesített földgáz árának megállapítása a hatósági árszabályozás körébe tartozik.

A vezetékes propán-, butángáz szolgáltatót a közüzemi szolgáltatóhoz hasonló igénykielégítési és közüzemi szolgáltatási kötelezettség terheli azzal a lényeges eltéréssel, hogy a szolgáltatott pb-gáz szabadáras, árát a szolgáltató állapítja meg.

A versenypiacon a földgázkereskedők és a feljogosított fogyasztók jelennek meg.

A földgázkereskedők - szervezett földgázpiaci tagságuk elnyerése esetén- jogosultak a szervezett földgázpiacon történő kereskedelemre is.

A törvény szerint a földgázkereskedők és a közüzemi nagykereskedő kaphatnak - külön - engedélyt a földgáz határon keresztül történő kereskedelmére is.

A 36-37.§-hoz

A törvény felhatalmazza a kormányt, hogy rendeletben határozza meg azokat a fogyasztókat, amelyeknek lehetőséget biztosít a versenypiacon történő gázbeszerzésre (ún. feljogosított fogyasztók). a kormány a piacnyitás követelményeihez, következményeihez igazodva időszakonként felülvizsgálja a feljogosított fogyasztóvá válás feltételeit.

A feljogosított fogyasztóra mindaddig a közüzemi fogyasztó jogállása vonatkozik, amíg szabad elhatározással úgy nem dönt, hogy kilép a versenypiacra, és földgázszükségletét földgázkereskedőtől szerzi be.

A feljogosított fogyasztó a közüzemi szerződés felmondását követően a törvényben meghatározott kezdő időponttal válik feljogosított fogyasztóvá. A feljogosított fogyasztó földgázszükséglete beszerzésének keretét a földgázvásárlási szerződés adja meg. A törvény biztosítja a közüzemi szolgáltatásba való visszalépés lehetőségét is, azonban a fogyasztók túl gyakori váltásai a piacok között, illetve a földgáz árának téli és nyári időszakban tapasztalható eltérései, és az ennek kihasználásából adódó versenyelőny sértheti a jogbiztonság és a tisztességes piaci magatartás elvét, ezért a törvény az Irányelv 18. Cikkében foglaltakkal összhangban álló korlátozásokat, átlépési feltételeket ír elő.

A 38. §-hoz

Az országhatárt átlépő földgáz kizárólagos vásárlója, a gázértékesítő jelenleg monopolhelyzetben kereskedik. A törvény liberalizálja e tevékenységet, így a kereskedelmi engedélyes, és a feljogosított fogyasztó engedély alapján külföldi forrásból közvetlenül is beszerezhet földgázt, a földgáztermelő pedig az általa Magyarországon termelt gáz kivitele érdekében annak mértékéig engedélyt kaphat a földgáz közvetlen külföldi értékesítésére. A határon keresztüli szállítóvezetékhez való hozzáférés megnyitása maga után vonja az ezzel kapcsolatos engedélyezési eljárás egyszerűsödését, de a törvény biztosítja a jogszabályokban meghatározott behozatali és kiviteli feltételek betartását is.

A törvény a földgázellátás biztonságának fenntartása érdekében előír bizonyos hozzáférési szabályokat, amelyek környezetvédelmi, műszaki-biztonsági, valamint kölcsönösségi szempontokat szolgálnak.

A 39-40. §-hoz

A földgáz közüzemi szolgáltatója és a közüzemi fogyasztó közötti jogviszonyt e § rendezik, összhangban a Ptk. közüzemi szerződésekről rendelkező 387-388. §-ában foglaltakkal.

A törvény főszabályként a szolgáltató és a fogyasztó közötti megállapodást, a közüzemi szolgáltatási szerződés megkötését írja elő. a fogyasztóvédelemben gyökerező kisegítő szabályként tartalmazza a törvény azt, hogy a felek között létrejött megállapodás hiányában az árrendeletben megállapított hatósági díjjal, valamint az üzletszabályzatban szabályozott általános szerződési feltételekkel köteles a közüzemi szolgáltató a szerződést megkötni.

A törvény ezzel egyfelől lehetőséget ad a fogyasztónak az igénye szerinti egyedi tartalmú szerződés megkötésére, ugyanakkor fogyasztóvédelmi okokból és a szerződésen alapuló jogbiztonság elérése érdekében előírja az általános szerződési feltételek szerinti megállapodás létrejöttét arra az esetre, ha a felek az egyedi szerződés feltételeiben nem tudtak megállapodni.

A jogviszony jellegéből adódik, hogy a fogyasztó a közüzemi szolgáltatási szerződést bármikor, indoklás nélkül, az előírt felmondási idő megtartásával felmondhatja. a közüzemi szolgáltató viszont csak a fogyasztó törvényben meghatározott szerződésszegése, valamint a fogyasztó vételezésének megszűnése esetén jogosult a szerződést felmondani.

A 41-42. §-hoz

A közüzemi fogyasztó a teljesített szolgáltatásért a közüzemi szolgáltatónak díjat fizet. ennek érdekében tartalmazza a törvény a felhasznált földgáz mennyiségének és teljesítményének mérésére vonatkozó rendelkezéseket.

A fogyasztót az igénye szerinti folyamatos és biztonságos szolgáltatás ellentételeként díjfizetési kötelezettség terheli. új rendelkezés a részszámlázás jogalapjának megteremtése, amely a fogyasztóval történt megállapodás esetén alkalmazható. a részszámlázásra vonatkozó megállapodások megkötésénél a Ptk.-nak a szerződések létrejöttére, illetve módosítására vonatkozó rendelkezéseit kell a feleknek figyelembe venni. kisegítő szabály, hogy amennyiben a fogyasztó és a szolgáltató a számlázás és az elszámolás rendjében megállapodni nem tud, akkor a jogviszonyban a hivatal által jóváhagyott üzletszabályzat rendelkezései az irányadók.

A piacnyitással párhuzamosan egyre több fogyasztó kap lehetőséget a közüzemi szolgáltatásból való kilépésre, gázkereskedőjének megválasztására. e fogyasztók részére is biztosítani kell a mérésen alapuló elszámolás alapvető előírásait, ezért a törvény úgy rendelkezik, hogy a fogyasztásmérő berendezést az elosztói engedélyes tulajdonában hagyja, ugyanakkor a közüzemi fogyasztók fogyasztásának mérését és elszámolását a közüzemi szolgáltató végzi.

A törvény 42. §-a lehetőséget biztosít arra, hogy a fogyasztó a mérőeszközök felülvizsgálatát kezdeményezze, amely szintén fogyasztóvédelmi szempontból jelentős rendelkezés.

A 43-47. §-hoz

A törvény tételesen meghatározza a közüzemi szolgáltató és a közüzemi fogyasztó által elkövethető szerződésszegés eseteit, valamint azok jogkövetkezményeit. a törvény azonos súllyal veszi figyelembe és ugyanúgy szankcionálja a szerződésszegést, függetlenül attól, hogy azt melyik fél követte el.

A szerződés nélküli gázvételezés, valamint az egyéb jogellenes magatartással elkövetett gázvételezés az e §-ban meghatározott szankciók alkalmazása szempontjából szabálytalan vételezésnek minősül.

A szabálytalan vételezés, illetve a környezetet fenyegető veszélyhelyzet megszüntetése érdekében a törvény olyan rendelkezést tartalmaz, amely a közüzemi szolgáltatónak a törvényben meghatározott esetekben a fogyasztás helyére való bejutását biztosítja.

Az 48-49. §-hoz

A törvény szerint a közüzemi földgázszolgáltatásban alkalmazott árak, díjak, valamint - a tranzit és a bértárolás kivételével - a földgázszállítás, -elosztás, -tárolás díja az árak megállapításáról szóló törvényben megfogalmazott, legmagasabb hatósági ár kategóriájába tartoznak. ennek elsődleges indoka az, hogy az indokoltan felmerült, valamint a hatékony működést biztosító költségeknél, illetőleg a tartós működéshez szükséges nyereségnél nagyobb teher ne háruljon a fogyasztókra, illetve a rendszerhasználókra.

Az 50. §-hoz

A törvény értelmében természetes személy fogyasztók kedvezményes földgázellátásban részesülhetnek. a részletes szabályokat a kormány, illetve a gazdasági és közlekedési miniszter a pénzügyminiszterrel együtt határozza meg.

Az 51.§-hoz

A földgáziparban a keresztfinanszírozás megszüntetése, valamint a földgázipari vállalkozások átlátható működése érdekében gondoskodni kell a tevékenységek számviteli szétválasztásáról. a vállalkozások beszámolási és könyvvezetési kötelezettségét, valamint a nyilvánosságra hozatalra és a közzétételre vonatkozó szabályokat a számvitelről szóló törvény tartalmazza. e rendelkezések összhangban állnak az irányelv 12-13. Cikkével.

Az 52-53. §-hoz

A verseny elősegítése érdekében szükséges a versenyt korlátozó magatartás jogi eszközökkel való megakadályozása. ezért minden olyan kezdeményezéshez, ami az engedélyesek szétválására, más vállalkozással történő egyesülésére, a törvényben meghatározott befolyásszerzésre, illetve az alaptőke, törzstőke meghatározott mértékű leszállítására vonatkozik, a hivatal jóváhagyó határozata szükséges.

A törvénytervezet előírja, hogy szállítói, tárolói, illetve közüzemi nagykereskedelmi engedélyesben nem szerezhet 30%-nál nagyobb befolyással rendelkező részesedést egy olyan tulajdonosi csoport, amely a jelenlegi gázszolgáltatók főtulajdonosaiból áll. ezzel összhangban van az 53. § (2) bekezdés, mivel a MOL Rt. gázüzletágában 30% tulajdoni hányadot szerző, gázszolgáltatókban is érdekelt tulajdonosi csoport a MOL közvetlen fogyasztóival együtt legfeljebb 49%-os piaci részesedést érhet el a végfelhasználói földgázpiacon.

A földgázpiac megfelelő működése érdekében elengedhetetlen, hogy a törvény foglalkozzon a versenyhatósággal való együttműködéssel. a hivatal a gazdasági versenyhivatal véleményének ismeretében dönt az engedélyesek kérelméről. e rendelkezések összhangban állnak az irányelv 22. Cikkével.

-----STARTING---POINT---VEGE---

Az 54. §-hoz

A törvény 2003. július 1-jén lép hatályba, de piacnyitásra vonatkozó rendelkezéseit csak 2004. január 1-jétől kell alkalmazni annak érdekében, hogy a jogalkalmazók és a piaci szereplők az új szabályok alkalmazására kellően felkészülhessenek.

A 84. § (1) bekezdésében foglaltak szerint a piacnyitás érdekében a gszt. alapján engedéllyel rendelkezőknek, illetőleg jogutódaiknak az e törvény szerinti engedély iránti kérelmet a törvény kihirdetését követő 90 napon belül kell a hivatalhoz benyújtaniuk, míg a törvény egyéb rendelkezéseit csak 2004. január 1-jétől kell alkalmazni. a közbenső hónapokban az engedélyesek kapnak időt a felkészülésre, a hivatal pedig ez idő alatt bírálja el az új engedélykérelmeket. ezen előkészítési szakasz szükségessége indokolja a lépcsőzetes hatályba léptetést. a lakossági kompenzációra vonatkozó szabályok életbe léptetési ütemét egyrészt a pénzeszköz összegyűjtéséhez szükséges időszak hossza, másrészt az a követelmény határozza meg, hogy a lakossági fogyasztók már a 2003. év végi fűtési időszakban is kompenzációban részesüljenek.

Az 55-56. §-hoz

Tekintettel a földgázipar stratégiai jelentőségére, a jól körülhatárolt állami szerepvállalás elengedhetetlen a piacnyitás eredményessége szempontjából. az 55-56. § tartalmazza a földgázellátással kapcsolatos állami feladatok teljesítésére vonatkozó felhatalmazásokat. az állami feladatok meghatározása során a liberalizált földgázpiac megteremtéséhez és működéséhez szükséges feladatok kerültek előtérbe. a kormány, valamint a gazdasági és közlekedési miniszter, illetve egyéb tárcák a kormányzati munkamegosztásnak megfelelően vesznek részt az állami feladatok ellátásában.

Az 57. §-hoz

E § a távhőszolgáltatásról szóló 1998. évi XVIII. törvény engedélyezési eljárásaira vonatkozó szabályozását hozza összhangba az egyéb ágazatokra jellemző szabályozással.

Az 58-78. §-hoz

A földgáz szállítása, tárolása és elosztása a bányászatról szóló 1993. évi XLVIII. törvény (a továbbiakban: Bt.) hatálya alá tartozó bányászati létesítményekben történik.

A Bt. hatályos rendelkezései szerint a földgáz szállítása és föld alatti tárolása olyan kizárólagos állami tevékenységek, amelyek gyakorlása koncessziós szerződéssel másnak átengedhetők. Az Irányelvben foglaltak végrehajtása érdekében a földgáz szállítását és föld alatti tárolását ki kell vonni a koncessziós rendszerből, és hatósági engedély alapján végezhető tevékenységgé kell minősíteni.

Az Irányelv előírja azt is, hogy külön szabályozást kell kialakítani a földgáz-termelésben használt vezetékekhez való szabad hozzáférés biztosítására, a földgáz, a kőolaj- és kőolajtermék szállítóvezetékek egymástól való megkülönböztetésére, illetve az új kapacitások létesítésének elősegítése és az ezzel kapcsolatos hátrányos megkülönböztetés tilalmának érvényesülése érdekében. Szükséges továbbá a módosítás az előírt adatszolgáltatási kötelezettségeinkre való törvényi felhatalmazás biztosítása érdekében is.

A koncesszióról szóló 1991. évi XVI. törvény 1. § (1) bekezdésében taxatív felsorolást ad a koncesszióköteles tevékenységekről, melyek között nem szerepel a geotermikus energia kinyerése, hasznosítása. A hatályos bányajogi szabályozás azáltal, hogy a felszín alatti vizek kitermelésével nem járó földhő hasznosítását koncessziós eljárás alá vonta, aránytalanul megnehezítette ennek a gazdaságos és környezetkímélő energiaforrásnak a hasznosítását, és nem hatott ösztönzőleg annak alkalmazására.

A törvény - a koncessziós törvénnyel immár összhangban - a bányafelügyelet engedélyezési hatáskörébe helyezte a geotermikus energia - vízkitermelés nélküli - kutatását, kinyerését és energetikai célú hasznosítását, valamint a tevékenység végzéséhez szükséges létesítmények megépítését és használatba vételét. Ezáltal az engedélyezési eljárás jól körülhatárolhatóan közigazgatási útra terelődik és lényegesen egyszerűbbé válik.

A 79-82. §-hoz

E § az árak megállapításáról szóló törvénynek a hatósági áras termékeket és szolgáltatásokat felsoroló mellékleteit módosítják a törvény 48. §-ával összhangban, továbbá kiegészítik a csődeljárásról, felszámolási eljárásról és a végelszámolásról szóló törvényt, az atomenergiáról szóló törvényt, valamint a kisajátításról szóló törvényt is.

Az atomenergiáról szóló törvény alapvető módosítása az Országos Atomenergia Bizottság (OAB) megszüntetését célozza, és a hozzá telepített hatásköröket megszünteti, illetve átadja az Országos Atomenergia Hivatal (OAH) hatáskörébe. Az OAB-hoz hasonló jellegű bizottságok az elmúlt időszakban világszerte megszűntek. Magyarország esetében is indokolt az OAB - OAH kettősség feloldása, és ezzel az OAH függetlenségének erősítése a termelői, tulajdonosi, szolgáltatói érdekektől. Az ilyen szervezeti átalakítás felel meg az Európai Unió és az Euratom csatlakozási tárgyalások során kifejtett álláspontjának.

Az Atv. 7. § (2) bekezdését módosító rendelkezések közigazgatási eljárási szempontból pontosítják, hogy mikor kell az Országgyűlés előzetes elvi hozzájárulását kérni új nukleáris létesítmény és radioaktív hulladéktároló létesítése esetén.

A 83. §-hoz

A 82. § módosítja a Magyar Köztársaság 2003. évi költségvetéséről szóló törvényt.

A módosítás a XV. Gazdasági és Közlekedési Minisztérium fejezetén belül az Energiagazdálkodási Célelőirányzat létrehozására irányul.

Az Európai Unióhoz történő csatlakozásunk során kiemelt feladat a hazai energiaszektor közelítése a piaci viszonyokhoz. A folyamat állami szerepvállalást is indokolttá tesz, amelynek finanszírozására szolgál az Energiagazdálkodási célelőirányzat. A célelőirányzat az energetikai jogalkotási folyamat iparági és társadalmi elfogadottságának növelése érdekében szükséges intézkedéseket, illetve a nemzetközi elvárásoknak megfelelő szabályozás gyakorlatba való átültetése során felmerülő problémák megoldását finanszírozza.

A 84. §-hoz

A villamos energiáról szóló 2001. évi CX. törvény módosításának lényege a Hivatal elnöke és elnökhelyettese jogállásának részletesebb szabályozása.

A 85. §-hoz

E § a versenypiacra való átállással, az új működési engedélyek iránti kérelmek benyújtásával kapcsolatos átmeneti rendelkezéseket tartalmazza, továbbá a törvény végrehajtása érdekében szétvált társaságok részére ad a szétválással járó illetékfizetési kötelezettség alól felmentést.

A 86. §-hoz

A § a földgázellátással kapcsolatos jogharmonizációs hivatkozásokat tartalmazza.