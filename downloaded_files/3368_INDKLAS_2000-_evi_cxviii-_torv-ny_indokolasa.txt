2000. évi CXVIII. törvény indokolása

a Magyar Köztársaság 1999. évi költségvetésének végrehajtásáról

-----STARTING---POINT---ALTALANOS---

ÁLTALÁNOS INDOKOLÁS

I. A nemzetgazdaság 1999. évi helyzete

A gazdaság 1999. évi eredményei az előzetesen prognosztizálthoz közelállóak, több tekintetben kedvezőbbek lettek. Annak ellenére, hogy a gazdaság az előre láthatónál nagyobb kihívásokkal került szembe és erőteljesebb alkalmazkodásra kényszerült; csak kismértékben lassult a növekedés lendülete, megvalósult a tervezett inflációs ütem csökkenés, ugyanakkor javultak az egyensúlyi jellemzők. Fejlődésünk nemzetközi összehasonlításban figyelemreméltó, amit a nemzetközi szervezetek és a befektetők értékítélete is tükröz. Ebben mind a gazdálkodás nemzetközi feltételeinek változása, mind a gazdaságpolitika döntései, mind a gazdasági szereplők (a vállalkozások és a háztartások) adaptivitása fontos szerepet játszottak.

1. Nemzetközi feltételek

Az 1998-as válság okozta (ütem-) visszaesés 1999. első-második negyedévében elérte mélypontját, és azt követően a világgazdaság egészében határozott fellendülés kezdődött. Az Egyesült Államokban folytatódott a gyors növekedés, Európában és Japánban elindult a fellendülés. A délkelet-ázsiai térségben erőteljes növekedés kezdődött, ami aztán Oroszországra és Latin-Amerikára is átterjedt. A világkereskedelem bővülése 1999-ben 5,6% volt, az OECD régió egészében a gazdasági növekedés 1999-ben 3%-hoz közelített.

Az olaj ára drasztikusan (mintegy két és félszeresére) nőtt, de a többi nyersanyagár szintje is jelentősen emelkedett. Részben az olaj és a többi nyersanyag áremelkedésének, részben a fellendülésnek köszönhetően az infláció üteme némileg nőtt, illetve a defláció üteme mérséklődött.

Tavaly a nemzetközi tőkepiacokat a korábbi évekhez viszonyítva a stabilitás és kiegyensúlyozott növekedés jellemezte. A korábbi évek pénzügyi válságaihoz képest csak a februári brazil válság okozott váratlan zavart a tőkepiacokon, az év egészét mind Ázsiában, mind Közép- és Kelet-Európában a nyugodt üzletmenet jellemezte. A világgazdaság szereplői bizalmának helyreállását jól jellemzi, hogy a világ 29 tőzsdeindexét tartalmazó MSCI dollárban mérve 1998. december 31-hez képest 1999. december 23-ig 18,9%-kal emelkedett.

Az ázsiai és az orosz válság elmúltával a befektetők figyelme elsősorban a feltörekvő piacok felé irányult, emellett Japán vártnál gyorsabb stabilizálódása is vonzotta a tőkét. Mindezek ellenére is az amerikai gazdaság az érdeklődés középpontjában maradt, az immár egy évtizede tartó gazdasági fellendülés és az év második felében felszökkenő olajár felerősítette az infláció gyorsulásától tartó befektetők félelmét. A központi bank szerepét betöltő FED a gazdaság „sima leszállását” elősegítendő az év során három lépésben 4,75%-ról 5,5%-ra emelte irányadó kamatait. Az amerikai állampapírok piacán a várakozásokkal összhangban a hozamgörbe 1,5%-ponttal emelkedett, a 3 hónapos kamat 4,46%-ról 5,25%-ra, a 10 éves 4,65%-ról 6,13%-ra nőtt az év során.

A kamatszint emelkedése volt megfigyelhető a legnagyobb figyelemmel kísért újonnan indult Eurozónában is. A pénzügyi unió egységes valutájától új világpénz kialakulását remélték, az utólag túlzottnak mondható elvárás megvalósulásának azonban az euró gyengülése gátat szabott. A dollárral szemben értékéből több, mint 15%-ot veszítő európai valuta értékeléséről megoszlanak a vélemények, és a késleltetett kamatemelések és sűrű nyilatkozatok várhatóan az idén sem elégségesek a változás megindításához.

2. Jövedelmi, pénzügyi folyamatok

A kedvező 1999. évi gazdasági eredményeket körültekintő (következetes, de kellően rugalmas), összehangolt fiskális és monetáris irányítás támasztotta alá; egyértelmű jelzéseket adva, de pénzügyi mozgásteret is biztosítva a magánszektor szereplői számára. A vállalkozások javuló profitabilitása, saját forrásképzése, pénz- és tőkepiaci lehetőségei megalapozták a versenyképes piaci alkalmazkodást. A háztartások jövedelmi, pénzügyi helyzete javult.

2.1. Az államháztartás

Az államháztartás egyensúlyi pozíciójára vonatkozó célkitűzés megvalósítását előre nem látott kedvezőtlen körülmények nehezítettek. Az év első felében - a nyugat-európai konjunktúra lanyhulása, természeti csapások (árvíz és belvíz), a koszovói válság következtében - a gazdasági növekedés kisebb volt a vártnál, ugyanakkor az infláció a prognózisnál erőteljesebben mérséklődött; mindez csökkentette a bevételek nominális növekedését. Az év elején a deficit meredeken emelkedett, az önkormányzatok nélkül számított konszolidált költségvetési hiány az első negyedév végére megközelítette az előirányzat 70%-át. Az év második felében a kedvezőtlen tendenciák megfordultak. Az ismét felgyorsuló gazdasági növekedés kedvezően hatott a bevételek alakulására, s a kiadásokat is - bár az eredetileg tervezettől eltérő szerkezetben - sikerült kézben tartani.

A kiadások visszafogásának, a természeti katasztrófák miatt szükséges többletkiadásokat ellensúlyozó átcsoportosításoknak köszönhetően az államháztartás hiánya végül kedvezőbb lett a tervezettnél, alatta maradt a tervezett 4%-os GDP-arányos mértéknek. A hiány mérséklődéséhez egyszeri bevételek is hozzájárultak: a társadalombiztosítás vagyonértékesítési bevételeinek többlete, a távközlési koncessziós díj, valamint az ÁPV Rt. felemelt osztalék befizetése.

2.2 A monetáris és a pénzpiaci jellemzők

A monetáris politika továbbra is közbülső céljának, a forint előre bejelentett csúszó leértékelésére alapozott árfolyampályának a fenntartásával segítette elő a gazdaság stabilitását. A fennálló rendszerben a leértékelési ütem fokozatos változtatása a külkereskedelemben versengő termékek árára gyakorolt közvetlen és az inflációs várakozásokra gyakorolt közvetett hatásán keresztül támogatja a hazai árnövekedés konvergenciáját az eurózóna alacsony inflációjához.

Kamatpolitika

A jegybank kamatpolitikája arra irányul, hogy a nemzetközi pénzügyi környezet változásai esetén simítsa a kamatok belföldi fundamentumok által nem indokolható mértékű ingadozásait. Ugyanakkor az árfolyamrendszer hitelességének megőrzése érdekében a jegybank tartósan nem tudja eltéríteni a belföldi kamatszintet a pénzpiaci szereplők által elvárt kamatoktól.

A belföldi kamatok alakulására meghatározó hatással volt a forint befektetések kamatprémiumának ingadozása. Az orosz válság után kialakult magas, 550 bázispont körüli kamatprémium 1999. első háromnegyed évében mindvégig fennmaradt. Szeptembertől kezdődően a piaci hozamok jelentősen estek. A hosszú távú kamatvárakozások mérséklődését elsősorban belföldi tényezőknek tulajdoníthatjuk, bár jótékonyan befolyásolta a forint kamatok alakulását a feltörekvő országok megítélésének javulása is. A hosszabb kamatok alakulását egyre erőteljesebben befolyásolja az ún. konvergencia spekulánsok tevékenysége. Az Európai Uniós csatlakozás várhatóan a belföldi kamatszint csökkenését fogja eredményezni, ami különösen vonzóvá teszi a hosszabb lejáratú forint instrumentumokba történő befektetéseket. E tendencia határozott jele az, hogy 1999. őszétől kb. 300 bázisponttal csökkent a prémium nagysága, amely először a hosszabb kamatok csökkenését eredményezte, majd 2000. januárjától a hozamgörbe rövidebb végére is kiterjedt.

A jegybanki kamatpolitika a betéti oldali kamatok alakításán keresztül érvényesült. Az év első hónapjaiban a jegybank irányadó kamata az egy hónapos betét kamata volt, amelyet márciustól a két hetes jegybanki betét kamata váltott fel. Az 1999. évi monetáris politikai irányelvekben előre jelzettekkel összhangban az MNB az év során óvatos kamatpolitikát folytatott. A jegybanki kamatok csökkentését a belföldi megtakarítások növekedésének mérséklődésére való tekintettel kis lépésekben, az év második felében több hónapos kihagyással, a piacot lassan követve hajtotta végre. Az év vége felé újból sűrűsödő kamatlépések eredményeként januártól decemberig a jegybank irányadó kamata összesen 2,5%-ponttal csökkent. A kamatpolitika alakításában fontos szerepet játszott a piaci kamatok szélsőséges ingadozásainak kivédése is, ezért az MNB kamatjegyzéseiben csak a kamatprémium tartós változásaira reagált. Így a piaci hozamgörbe az év végére - előbb a hosszú távon, majd a rövid távon is - elszakadt az MNB kamatszintjétől.

Az év egy részében jelentkezett még az előző évben kibocsátott 1 éves futamidejű MNB kötvények hatása is. Ennek állománya azonban augusztusban kimerült. Így az év végén a 770 milliárd forintot elérő a jegybanki sterilizációs állományt már teljes egészében a jegybanki betétek tették ki.

Múlt év decemberében az éven belüli futamidejű vállalkozói hitelek átlagos reálkamata 10% körüli volt. A lakossági betétek reálkamata 3-6%-ot tett ki, eltekintve a látraszóló betétektől, amelyeknél az átlagos nominális kamat volt 5,7%. A banki kamatrés a vállalkozói üzletágban mintegy 1%-ponttal csökkent, és némi halvány csökkenés állapítható meg a lakossági kamatrésnél is, ami még így is 11% körül mozgott az év végén.

A monetáris aggregátumok alakulása

A pénz- és tőkepiaci szereplők forint instrumentumok iránti kereslete 1999 folyamán jelentősen ingadozott. Tavaly összesen közel 3 milliárd dollár volt a jegybanki konverzió, ezáltal 700 milliárd forinttal nőtt a pénzmennyiség. A 700 milliárd forint egy részét felszívta a gazdaság növekvő pénzigénye, egy része az államháztartáson keresztül semlegesítődött, így az MNB betétkonstrukcióinak állománya az év során mintegy 300 milliárd forinttal nőtt.

A monetáris bázis a nominális GDP növekedésével összhangban, az év során egyenletesen emelkedett. Az 1999. év folyamatai alapján az mondható el, hogy a monetáris aggregátumok változásai elsősorban a pénz keresletét befolyásoló tényezőkre vezethetők vissza.

A forgási sebesség 1998. óta lassuló trenddel jellemezhető, tehát a lakosság tranzakciós pénztartása az említett időszakban növekedett. Ez azonban nem vezetett inflációs nyomáshoz, mivel a növekedés jól magyarázható a pénzkeresletet befolyásoló tényezőkkel. Egyfelől a csökkenő infláció és nominális kamatok miatt a likvid eszközök alternatíva költsége mérséklődött, másrészt strukturális okok is szerepet játszottak a növekedésben. Jelentősen bővültek ugyanis a lakossági látra szóló, illetve a folyószámlához kapcsolódó szolgáltatások, ezért a látraszóló betétek aránya megnőtt a lekötött betétek rovására. Említésre méltó még, hogy a 2000. évhez kapcsolódó dátumváltás miatti aggodalmak hatására 1999. végén a bankrendszeren kívüli készpénz állomány mintegy 80 milliárd forinttal (mintegy 10 százalékkal) megugrott.

Árfolyampolitika

A forint árfolyama 1999. során jellemzően az erős sávszélhez közel tartózkodott, kivéve a február közepétől április végéig tartó időszakot, amikor a sávon belül, általában a központi paritás közelében ingadozott az árfolyam. A csúszó leértékelés havi mértéke az előre bejelentett módon csökkent. Ez erősítette a gazdaságpolitika kiszámíthatóságába, az infláció csökkentésébe vetett bizalmat, elősegítve ezzel a gazdaság versenyképességének javulását is. A Kormány az MNB-vel egyetértésben a havi leértékelési mértéket az elmúlt évben három alkalommal mérsékelte. (Így az januárban 0,6%, júliustól 0,5%, októbertől 0,4% lett.)

A makrogazdasági versenyképesség jól alakult, amit a gazdaság gyors növekedése, az export dinamikus fejlődése, az import exportnál némileg lassabb növekedése tükröz. Ez jelzi, hogy ebből a szempontból az árfolyampolitika feladatát jól látta el, az árfolyam a külgazdasági helyzet kedvező jellemzői alapján lényegében egyensúlyinak tekinthető.

2.3. A lakosság jövedelmei

A bruttó átlagkeresetek 1999-ben 16,1%-kal nőttek. A keresetek növekedési üteme az év folyamán - az előző év azonos időszakaihoz képest - némileg lassult: (Az ütemek rendre: az első negyedévben 16,7%; az első félévben 16,3%; három negyedév alatt 16,2%-osak voltak.)

Ezen belül a versenyszférában a növekedés az érdekegyeztetés során elfogadott sáv (12-15%) felső határához közel (14,8%) valósult meg, a költségvetési szférában - az előirányzott 13%-kal szemben - a növekedés 19,2% volt. Az utóbbi gyorsabb növekedése azonban nem ellensúlyozta a költségvetési szféra bérszínvonalának a korábbi években bekövetkezett elmaradását.

1992-1999. években a bruttó átlagkeresetek évi átlagban a költségvetésben 18,3%-kal, míg a versenyszférában 21,6%-kal nőttek.

1999-ben tovább fokozódott a szellemi és a fizikai foglalkozásúak közötti kereseti különbség: az előbbiek bruttó átlagkeresete 16,2%-kal, az utóbbiaké csak 15,1%-kal nőtt. A szellemiek kereseti szintje a nemzetgazdaság egészében megközelíti, a versenyszférában már meghaladja a fizikaiak keresetének kétszeresét.

A nettó átlagkeresetek 1999-ben 12,7%-kal, a reálkeresetek 2,5%-kal nőttek. (A KSH számításai szerint a gyermekek utáni adókedvezmény figyelembevételével a nettó reálkeresetek 4,4%-kal nőttek.) Így, bár a bruttó átlagkeresetek gyorsabban, a fogyasztói árak pedig lassabban nőttek az éves programban számítottnál, a bruttó-nettó kereseti dinamika közötti jelentős eltérés (adóterhelés növekedése, nyugdíjjárulék emelése) miatt a reálbér lényegében a tervezettnek megfelelően növekedett.

Az MNB előzetes adatai alapján a háztartások nettó pénzügyi vagyona 1999-ben közel 764 milliárd forinttal nőtt. A háztartási szektornak az átértékelések kiszűrésével számított nettó finanszírozási képessége mintegy 638 milliárd forinttal emelkedett az elmúlt évben. A háztartások nettó finanszírozási képességének növekedése, a megtakarítás az év utolsó két hónapjának kivételével jelentősen elmaradt az 1998-as szinttől.

Továbbra is dinamikusan - 1998-at meghaladó mértékben - nőtt az életbiztosítási díjtartalék (82 milliárd forint) és a nyugdíjbiztosítási követelés (117 milliárd forint) állománya. 1999 során a háztartások egyenlegében 62 milliárd forint értékű részvényt adtak el. A bruttó megtakarítások összességében 877 milliárd forinttal emelkedtek.

Tavaly igen gyorsan, 113 milliárd forinttal nőttek a háztartások hitelei, szemben az 1998-as 20 milliárd forinttal. A növekmény döntő része (95 milliárd forint) fogyasztási- és bankhitel.

3. Gazdasági folyamatok

3.1. Növekedés

A bruttó hazai termék (a GDP) volumenének 1999. évi üteme 4,5% volt. A növekedés ütemének lassulása már 1998. utolsó hónapjaiban érzékelhető volt, s 1999. első negyedévében volt a mélypont. (Ekkor 3,3% GDP-emelkedés valósult meg.) Ezt követően az ütem folyamatosan gyorsult, mígnem az utolsó negyedévben már 5,9%-ot ért el. A növekedés húzóerejét a dinamikus export jelentette. A teljesítmény emelkedését jelentős beruházás-növekedés támasztotta alá; ennek az üteme azonban mérsékeltebb volt az előző évinél; tükrözve, hogy a hazai beruházási ciklus egyre jobban összehangolódik fő külső piacaink gazdasági ciklusaival. A háztartások fogyasztása 1999-ben 4,6%-kal bővült. Kínálati oldalról az ipar, a kereskedelem és az építőipar termelésnövekedése dominált. A gazdasági növekedés a foglalkoztatás bővülésével járt.

A háztartások növekvő reáljövedelme és csökkenő megtakarítási rátája részben a korábbi években elhalasztott, de most realizált fogyasztásbővülésre utal. Erre a most már tartósnak ítélt reáljövedelem-növekedési kilátások indíthatták a lakosságot. (A reálkeresetek harmadik éve növekvőek, s hatott a családtámogatási rendszer javítása is.) A fogyasztásnövekedés - a KSH előzetes adatai szerint - 4,6% volt. Ezt tükrözi az is, hogy a kiskereskedelmi forgalom volumenének növekedése 1999 folyamán fokozatosan gyorsult, az év egészében 7,9%-kal haladta meg az előző évi szintet. (A kiskereskedelmi árindex - az eltérő összetétel miatt - tavaly is alacsonyabb volt a fogyasztói árindexnél, az emelkedés 9% volt, szemben a 10%-os fogyasztói inflációval.)

A gazdasági növekedés hozzájárult az életkörülmények javulásához a foglalkoztatás bővítésével is. A KSH adatai szerint 1999-ben a nemzetgazdaságban foglalkoztatottak száma 3811,5 ezerre emelkedett, 114 ezer fővel (3,1%-kal) meghaladta az előző évit. A 15-64 éves népességen belül emelkedett (58,4%-ról 59,9%-ra) a gazdaságilag aktívak aránya. (Nemzetközi összehasonlításban ez az arány még így is elmarad az EU tagországainak 1998. évi 68%-os átlagától.) A munkaerő-kereslet különösen élénk volt a feldolgozóiparban, átlag feletti az építőiparban, továbbá a kereskedelem, a vendéglátás és szálláshely-szolgáltatás területén.

A lakossági munkaerő-felmérés szerint a munkanélküliek száma 1999-ben éves átlagban 285 ezer fő volt. A munkanélküliségi ráta 7,8%-ról 7%-ra mérséklődött. (Az Európai Unió országaiban a novemberi átlagos mutató 8,9% volt.)

1999. január-decemberében a legalább 5 főt foglalkoztató vállalkozásoknál, valamint a költségvetési és társadalombiztosítási intézményeknél átlagosan 2691 ezren álltak alkalmazásban, 0,8%-kal többen, mint az előző év azonos időszakában. A versenyszférában 2,5%-kal nőtt, míg a költségvetési intézményeknél 2,8%-kal csökkent az alkalmazásban állók száma.

A nyilvántartott munkanélküliek összetételében némi változás következett be, tovább csökkent (7,7%-ról 7,2%-ra) a pályakezdők aránya. A 25 éven aluliak aránya mérséklődött, miközben az 50 éven felüliek aránya emelkedett. A férfiak és a fizikai foglalkozásúak aránya csökkent, emelkedett a nők, illetve a munkanélkülivé válásukat megelőzően szellemi munkát végzőké.

1999-ben a nemzetgazdasági beruházások volumene - a KSH előzetes adatai szerint - az előző évhez viszonyítva 6,6%-kal nőtt. Ez a bővülés kedvezőnek minősíthető, bár messze elmaradt az 1998. évitől (12,7%), valamint az 1999. évi gazdasági program állóeszköz-felhalmozási prognózisától (12-14%). A feltételezetthez képest markáns eltérés az államháztartás és a háztartások beruházásainál következett be.

A legtöbb beruházást megvalósító gazdasági ágak, ahol a beruházások volumene bővült (zárójelben az összes beruházáshoz képest számított arány, valamint az előző évhez képest számított volumenindex): a feldolgozóipar (26; 108), az ingatlanügyletek (19; 112), a szállítás, raktározás, posta és távközlés (18; 102) és az építőipar (2; 112). A beruházások visszaesését szenvedte el a mezőgazdaság (3; 97), az egyéb közösségi, személyi szolgáltatás (4; 96), a pénzügyi tevékenység (3; 90) és az egészségügy (2; 90).

Az állóeszköz-felhalmozás nemzeti számlák szerinti megoszlása 1999-ben is a vállalkozások dominanciáját mutatta (vállalkozások 70%, államháztartás 14%, háztartások 16%). A növekedés hordozója továbbra is a vállalkozói szféra volt 10% feletti bővüléssel.

1999-ben 19,3 ezer lakás épült fel és 30,6 ezer lakáshoz adtak ki építési engedélyt (30%-kal többet az előző évinél).

1999-ben tovább folytatódott a külkereskedelmi forgalom, ezen belül a kivitel a programban számítottnál is dinamikusabb növekedése. Az áruforgalmi mérleg hiánya csak kismértékben haladta meg az előző évit, a prognosztizáltnak megfelelően alakult. A kismértékű romlás elsősorban az export iránti kereslet - több piacon tapasztalható - visszaesésével függ össze, s kevésbé a belföldi felhasználás bővülésével.

A kivitel mennyisége 16%-kal bővült, mintegy 2%-ponttal meghaladva az import ütemét. Folyó áron azonban nem jelenik meg e pozitív ütemkülönbség, mivel az utolsó negyedévben a kőolaj árának megugrása miatt az importárak növekedése jóval meghaladta az exportárakét, ami a cserearány romlását is kiváltotta. A cserearány-romláshoz az élelmiszergazdasági exporttermékek viszonylag nyomott világpiaci árai is hozzájárultak.

A kivitel értéke 25 milliárd dollárt (23,5 milliárd eurót) tett ki, 8,7%-kal (euróban 14,5%-kal) többet, mint 1998-ban. A magas dinamika továbbra is a nagy nemzetközi vállalatok a korábbi rekordoktól ugyan elmaradó, de még mindig rendkívül erőteljes exportbővülésével függ össze. Ez döntően egyes gépipari szakágazatokra koncentrálódik (irodagépek, gépi adatfeldolgozók, közúti járművek, villamos gépek, híradástechnikai készülékek, hangrögzítő berendezések). E cégek kivitele dollárértékben 30%-kal, volumenben mintegy 40%-kal bővült. Ennek eredménye az, hogy a gépek ma már a kivitel 57%-át adják (az árufőcsoport forgalmának 70%-a e cégektől származik). A vámszabad cégek teljes exportból való részesedése már eléri a 43%-ot. A vámterületi cégek kivitelének dollárértékben mért növekedése több mint 3%-kal kevesebb volt, mint 1998-ban, noha volumenben ez kb. 3-4%-os növekedésnek felel meg.

Az egyéb feldolgozott termék export (a kivitel 1/3-a) dollárban 2%-kal, volumenben 7%-kal bővült. (Ebbe a körbe tartozik a bérmunka export döntő része, ami jelenleg a forgalom mintegy 1/5-ét teszi ki. Korábbi 1/3-os részesedése - a vámszabad területi export térnyerése következtében - lényegesen mérséklődött.)

Az export csökkenő arányát (1999-ben mindössze 8%-át) képviselő élelmiszer-kivitel dollárértéke 17-18%-kal, volumenben is mintegy 10%-kal csökkent. Ehhez hozzájárultak a jelentős orosz és kelet-európai exportkiesések, a nyomott árak is.

Összességében a kivitel devizában mérhető árszintje kb. 3%-kal csökkent.

A behozatal dollárértéke 28 milliárd dollárt (euróban 26,3 milliárdot) tett ki, ami 9%-kal (euróban 14,7%-kal), volumenben 14%-kal haladja meg az előző évi szintet. Itt is a gépek és szállítóeszközök forgalma (ezen belül a vámszabad cégeké) nőtt a legdinamikusabban. Dollárértékben összesen 17-18%-kal, volumenben 24%-kal nőtt a gépforgalom. A feldolgozott termékeken kívül (értékben 4, volumenben 9%) a többi árufőcsoportban az import nem nőtt, az energiahordozóknál a behozatal volumene csökkent, de az év végén kibontakozó erőteljes árnövekedés miatt, az import (dollár) értéke 1%-kal meghaladta az előző évit.

A korábban megszokotthoz képest jelentős változás történt az elmúlt néhány évben az áruforgalmi egyenleg (és a forgalom) viszonylati struktúrájában. A hiány növekvő hányada (1,6 milliárd dollár) a viszonylag kis súlyú fejlődő régióval szemben és nem elhanyagolható mértékben (közel 1 milliárd dollár) a kelet-európai, illetve ezen belül orosz viszonylatban alakul ki. Eközben a fejlett országok viszonylatában (főként a német aktívummal összefüggően az EU-val szemben) aktívumunk van.

Az átlagosnál jóval nagyobb mértékben nőtt az ipar hozzáadott értéke 1999-ben. Az ipari bruttó kibocsátás volumene 10,4%-kal volt magasabb az előző évinél. Dinamikájának fő tényezője, a növekedés húzóereje változatlanul az export. Az ipar exportteljesítménye 22,8%-kal bővült az 1998. évihez képest, míg belföldi relációban csak szerény, 1,6%-os növekedés mutatkozott.

Különösen nagy volumennövekedést produkált a feldolgozóipar (13%), ezen belül a villamos gép, műszer gyártása (55%), valamint a járműgyártás (20%) ágazatok. Az ipari exportértékesítésben ugyancsak ezen ágazatok dinamikája volt kiemelkedő (villamos gép, műszer gyártása 60%; járműgyártás 24%; a feldolgozóipar egésze 23%). Az ágazati struktúra átalakulását továbbra is a feldolgozóipar, a gépipar súlyának növekedése jellemezte.

Az építőipari termelés volumene 6,1%-kal haladta meg az 1998. évi teljesítményt. (A növekedés üteme azonban az előző évi 13%-nál mérsékeltebb.) Számottevő volt a befejező építkezés alágazat 25%, illetve az épületgépészeti szerelés 13% körüli növekedése. A legjelentősebb építőipari terület, a szerkezetkész épületek és egyéb építmények építése alágazat - az átlagostól elmaradva - csak 2,7%-os növekedést produkált.

A szállítási ágazatba tartozó vállalkozások áruszállítási teljesítménye mindössze 3%-kal emelkedett, árutonna-kilométerben mért teljesítményük azonban 3%-kal alacsonyabb volt, mint az előző évben. A közúton szállított áruk tömege is csak 2%-os növekményt mutat, míg az árutonna-kilométerben kifejezett produktum az 1998. évi szintnek felel meg. A nemzetközi közúti gépjárműforgalom nem érte el az elmúlt évi mértéket. A távolsági személyszállítás utasszáma mintegy 10 millió fővel növekedett, a helyi személyszállításé az előző évi szinten maradt. Kiemelt figyelmet érdemel azonban, hogy az első alkalommal forgalomba helyezett személygépkocsik száma 1999-ben 24%-kal felülmúlta az 1998. évit.

A mezőgazdaságban megtermelt hozzáadott érték az előzetes adatok alapján az elmúlt év folyamán 1,3%-kal tovább csökkent. A mezőgazdaság bruttó termelésének volumene - befejezetlen termeléssel együtt, előzetes, részben becsült adatok szerint - azonos volt az előző évivel. A növénytermesztés és kertészet termelése 1,1%-kal nőtt, az állattenyésztésé 0,8%-kal csökkent. A mérséklődésben az év közben bekövetkezett természeti csapások - a rendkívüli hó- és fagykár, ár- és belvíz - mellett a kedvezőtlen árfolyamatok, külpiaci keresletcsökkenés játszottak közre, amelynek hatását a mélypontról végre elmozduló belföldi értékesítési lehetőségek sem tudták ellensúlyozni. Az adóelőlegek alapján a nyereség jelentősen csökkent, amit részben az előbbiek, részben az árolló továbbnyílása magyaráznak.

A mezőgazdasági és élelmiszeripari termékek kivitele 2,3 milliárd dollár volt, ami kevesebb az 1998. évinél; a csökkenés döntően kelet-európai (ezen belül főként orosz) viszonylatban következett be.

3.2. Egyensúly

Az év egészét tekintve a tekintélyes gazdasági növekedés kedvező egyensúlyi jellemzőkkel is társult. Figyelemreméltó, hogy az év elején lelassult növekedést egyensúlyi feszültségek kísérték (a fizetési mérleg és az államháztartás deficitje viszonylag magas volt), míg az év második felétől a teljesítmény gyorsulását javuló egyensúly jellemezte.

A fő hazai jövedelemtulajdonosi csoportok együttes forrásigénye ugyanis - a változó gazdálkodási feltételekhez való alkalmazkodásuk összhatásaként - a külső stabilizációval összhangban változott. Visszaesett ugyan a háztartások megtakarítása, de a vállalkozások nettó hiteligénye is visszafogott maradt. (A valószínűsíthetően jelentős vállalkozói saját forrásbővülés ezt nem tette szükségessé, az év jó részében még nyomottabb külső konjunktúra pedig a hitelfelvételeknél óvatosságot is diktált.) Az államháztartás - mint láttuk - úrrá lett kezdeti nehézségein, s a deficitje csökkent a GDP arányában; ez a külső egyensúly sérelme nélkül több forrást tett elérhetővé a magánszektor számára a pénz- és tőkepiacon. A kialakult külső forrásigényt (amelyet a GDP értékéhez képest kb. 4,3%-os folyó fizetési mérleghiány testesített meg), a nem adóssággeneráló forrásbeáramlás akadálytalanul finanszírozta. Országunk megítélése a külföldi befektetők részéről jelentősen tovább javult.

A folyó fizetési mérleg a megelőző évinél és a tervezettnél is kedvezőbben alakult. 1999-ben az éves hiány 2076 millió dollár volt, ami 222 millió dollárral kisebb az 1998. évinél (euróban a hiány 1970 ami 50 millióval kevesebb, mint 1998-ban). A fizetési mérleg hiányának csökkenését elsősorban a nettó importtöbblet kedvező alakulása, valamint az adósság típusú befektetésekhez kapcsolódó nettó jövedelem-kifizetések alacsonyabb értéke határozta meg.

A szolgáltatások és jövedelmek passzívuma kb. 170 millió euróval romlott 1998-hoz képest. Ezen belül a szolgáltatások passzívuma közel 280 millió euróval gyengébb. (Ez döntő mértékben az idegenforgalmon kívüli tételek további romlásából ered.) Ugyanakkor a jövedelemtranszferek egyenlege több mint 120 millió euróval kedvezőbb lett, mert az adóssághoz kapcsolódó nettó jövedelemátutalások összege alacsonyabb, míg a profitjellegű transzferek és osztalékok lényegében elérték az 1998. évi szintet.

A nem adóssággeneráló forrásbeáramlás (a működőtőke és portfolióbefektetések) lényegében finanszírozták a folyó hiányt. A működőtőke befektetések több mint 300 millió euróval nőttek, a korábbi években növekvő tulajdonosi hitelek jelentősen csökkentek.

A (tulajdonosi hitelek nélküli) bruttó adósság a megfelelő tartalék szint tartással összefüggően a GDP-hez képest 53%-ra nőtt, de a nettó devizaadósság a GDP-nek már csak 15%-a.

A Budapest Értéktőzsde folyamatainak és indexének 1999. évi alakulása alapvetően három szakaszra osztható.

A tőzsdén 1998. végén nagy kilengéseket követően stabilizálódási folyamat indult el. Az 1999-es optimista kezdést követően a brazil válság, illetve a - részben ennek hatására kialakult - kedvezőtlenebb megítélés csökkenésbe fordította a január elején már közel 7 ezer pontos BUX indexet. Az eladói oldal március elejéig uralta a piacot. Ezt egy hosszabb, trendnélküli mozgás követte: a BUX index még 5500-6500 pont között hektikusan ingadozott, a tőzsdét a külső és belső tendenciákra gyorsan reagáló, ingadozó befektetői megítélés, törékeny bizalom jellemezte.

A harmadik szakasz már az optimizmus jegyében telt. A visszatérő külföldi vásárlói kedv és az egyre kedvezőbb makroadatok mind jobban emelték a részvényárakat, s ezt később a vártnál rosszabb vállalati eredmények, illetve az infláció átmeneti emelkedése sem állította meg. Szeptember közepén az Egyesült Államokban és más tőzsdéken - köztük hazánkban is - az USA áremelkedés esetleges felgyorsulásáról szóló hírek korrekciót idéztek elő. A visszaesés csak rövid ideig tartott, október közepétől a részvényárak meredeken emelkedni kezdtek. Különösen a folyó fizetési mérleg javulása okozott pozitív meglepetést, így akadálytalanul emelkedhetett a BUX index december 29-i 8819 pontos éves záróértékére. A külföldi elemzői kiadványokban az év első felét jellemző bizonytalanság után egyre határozottabban úgy írják le Magyarországot, mint a közép-kelet európai régió egyik legstabilabb országát.

3.3. Árak

Az 1999. évi költségvetési törvényhez 10-11%-os fogyasztói árszintemelkedés volt számításba véve. 1998-99. fordulóján azonban - jórészt szezonális okokból - olyan mértékű inflációlassulás volt tapasztalható, ami ennél is alacsonyabb ívű trend felé mutatott. Az 1999. évi áralakulás főbb mutatóiról, illetve az arra ható főbb tényezőkről a következő táblázat ad részletesebb tájékoztatást:

 %-ban

 

 Megnevezés

 Havi átl. növ. ütem

 Áthúzódó hatás

 Tárgyévi hatás

 Előző év azonos időszak=100

 Előző év dec.=100

 

 Az áralakulás főbb mutatói: - Ipari belföldi értékesítési ár - Építőipari ár - Mezőgazdasági felvásárlási ár - Fogyasztói ár

 100,8 100,9

 101,4 102,4

 105,7 107,5

 107,2 110,3 100,9 110,0

 112,2 111,2

 

 Az áralakulásra ható főbb tényezők: - Árfolyam - Devizaár - Bruttó átlagkereset (gazdasági szféra) - Fajlagos bérköltség

 100,5

 104,4

 103,7

 108,2 98,0 14,8 112,2

 106,5

A Kormány antiinflációs politikájának, a jegybank szigorú monetáris politikájának, valamint a mérsékeltebb élelmiszeráraknak köszönhetően az árszintemelkedés éves átlagban az előzetes számításoknak megfelelően alakult. Az antiinflációs politika sikerét jelzi, hogy a fogyasztói árak növekedése éves szinten 4,3%-ponttal kisebb lett, mint az előző évben volt. A dezinflációs cél tehát teljesült. A gazdasági növekedés, a piaci alkalmazkodás, a bérek nominális növekedésének mérséklődése mellett a magyar gazdaságban nincsenek az infláció további csökkenését akadályozó belső tényezők. Az inflációt, főként a szezonális hatásokra érzékeny éven belüli áralakulási mutatók tekintetében, az olajpiaci események (az év elején alacsony, majd felszökő árak) érdemben befolyásolták.

Az ipari belföldi értékesítési árak változása éves átlagban kb. 7,1%-os növekedést mutat, ami némileg magasabb a számítottnál. Ennek oka egyrészt az elmúlt évi relatíve alacsony bázis, másrészt a kőolajtermékek világpiaci árának folyamatos emelkedése. Az átlagosnál magasabb árváltozás jórészt a vegyipari árakra volt jellemző, az ipar egyéb ágazataiban (különösen a gépiparban) ennek tovagyűrűző hatása nem érzékelhető. A szorosabban vett feldolgozóiparban az éves átlagos árnövekedés 6,5% körüli volt. Az energiatermelő ágazatok árnövekedése az átlagot meghaladó mértékű, míg a továbbfelhasználásra termelő, illetve fogyasztási cikkeket gyártó ágazatok áremelkedése mérsékeltebb. A beruházási javak árai évi átlagban kb. 5%-kal emelkedtek, de az utolsó hónapokban alig változtak.

Az ipari export forintban mért árindexe éves szinten 102,8%, éven belül 104,4% volt. Az export forintárak 1999. augusztusáig alig emelkedtek. Az őszi hónapoktól az exportárak növekedésnek indultak, főként a vegyiparban. Az exportárak növekedési üteme azonban végül is alatta volt a forintleértékelés mértékének. A teljes külkereskedelmi áruforgalomban a kivitel árszintje forintban 4%-kal, a behozatalé 6%-kal nőtt. Az energiaimport drágulása és az élelmiszer export árcsökkenése cserearány-veszteséget okozott.

Az építőiparban az élénkülő kereslet hatására az építés-szerelési árak az év során 10,3%-kal emelkedtek.

A mezőgazdasági felvásárlási árak 1999-ben 0,9%-kal nőttek. A növényi és kertészeti termékeké 10,1%-kal nőtt, követve a világpiaci ártendenciákat, az állati termékeké 4,6%-kal csökkent.

A fogyasztói árak növekedési üteme az első félévben folyamatosan csökkent, majd júliustól az inflációs trend mérséklődése megtorpant. Ennek oka azonban átmeneti tényezőkből adódott (üzemanyag, gyógyszer, stb.), és az őszi hónapokban a fogyasztói árak változása átlagban a számítottnak megfelelően alakult. Az üzemanyag árak növekedése a világgazdasági eseményekkel összefüggésben az átlagot lényegesen meghaladta. (Az év végén kb. 30%-kal voltak drágábbak az üzemanyagok, mint 1999. januárjában.) Egyéb területeken az áralakulás kiegyensúlyozott volt. Tizenkét hónap alatt az élelmiszerek árszintje alig nőtt (2,9%), a tartós fogyasztási cikkeket 6,6%-os áremelkedés jellemezte. Az átlagnál gyorsabban, de a számítottnak megfelelően nőtt a szolgáltatások árszintje.

II. A költségvetés végrehajtásának általános értékelése, figyelemmel a folyamatokból eredő eltérésekre és az ezekkel

1. Az államháztartás helyzetének fő jellemzői

A költségvetéspolitika 1999. évi célja - a gazdaságpolitikai legfontosabb feladataival összhangban - a fenntartható, stabil gazdasági növekedés és a versenyképesség erősödésének segítése volt. Ez azt jelentette, hogy az államháztartás kiadási struktúrájának tudatos alakításával hozzá kellett járulni a gazdasági növekedés kiegyensúlyozott javulásához, a kis- és középvállalkozások erősítésén és a terület- és vidékfejlesztés feladatainak teljesítésén keresztül.

E céloknak is megfelelően középpontban maradt az államháztartási egyensúly további javításának követelménye, a GDP-hez viszonyított államháztartási hiány 4%-os határon tartásában, amit 1999-ben kedvezőbb tartományban 3,7%-ra teljesült.

Ez a 4% alatti GDP arányos hiány az állami kiadásokon keresztül megvalósult újraelosztás 1998. évhez képest bekövetkezett 3,3%-pontos csökkenésével egyidejűleg volt elérhető, míg a jövedelemcentralizáció - az 1999. évi egyszerinek tekinthető ÁPV Rt-től származott többletbefizetés, az ugyancsak rendkívülinek tekinthető mintegy 25 milliárd forinttal magasabb összegben teljesült hírközlési koncessziós bevétel és a társadalombiztosításban túlteljesült vagyonértékesítési bevételtöbblet mellett - 1998. évhez képest 0,4%-ponttal mérséklődött, de némiképpen magasabb lett a tervezettnél.

A fejleszteni kívánt területeken - a közbiztonság, a humántőke fejlesztés, a családtámogatás, a kultúra, a hitélet, a vidékfejlesztés, valamint az EU-atlanti csatlakozás esetében - érvényesült a kiemelt kezelés az előző évihez képest.

Az államháztartás - az év eleji kezdeti nehézségek után - 1999-ben sikeres évet zárt nemcsak a kedvezőbb egyensúlyi helyzet kialakulása miatt, de azért is, mert a központi költségvetés adósságát az 1998. évi 61,1%-ról sikerült az elérni kívánt 60% körülire mérsékelni.

Mind a központi kormányzati költségvetéseket, mind pedig a helyi önkormányzatok költségvetéseit tekintve megállapítható, hogy a biztonságos - az előirányzatok teljesítését szem előtt tartó - gazdálkodás eredményeként az államháztartás egyenlege jobb az előirányzatnál. A kormány a költségvetési törvényben ráruházott jogánál fogva végrehajtotta a kiadási előirányzatok 40 milliárd forint összegű tartalékolását és figyelembe véve az első félévi gazdasági és várható államháztartási helyzetet, nem használta fel az így képzett tartalékot. Ez a megoldás, továbbá egyes rendkívüli bevételek tervezettet meghaladó összege eredményezte a kimutatható egyenlegjavulást.

Mindezek mellett az elsődleges kiadások 10,2%-kal nőttek, azonban ha leszámítjuk az 1998. évi kiadásokból a Postabank Rt. és a gázközművek tulajdoni részarány átadás miatti állampapírban teljesített kiadásokat, akkor megállapítható, hogy a tényleges államigazgatási, -szolgáltatási, szociális és gazdasági kiadások 14,1%-kal nőttek, ami jelentős reálérték növekedést jelent az 1998. évi elsődleges ráfordításokhoz viszonyítva. Ennél jellemzőbb a konszolidált elsődleges kiadások alakulása, ahol az előzőekben részleteiben ismertetett tételekkel korrigált 1998. évi kiadások 1999. évre 10,8%-kal emelkedtek.

Az egyes államháztartási alrendszerek 1999. évi - privatizációs bevételek nélküli - egyenlege:

 

 

 

 Egyenleg ( milliárd forintban)

 

 1998. évi teljesítés

 1999. évi törvényi módosított előirányzat

 1999. évi teljesítés

 Központi költségvetés

 - 552,2

 - 382,2

 - 338,2

 Elkülönített állami pénzalapok

 6,7

 - 14,2

 - 9,5

 Megszűnt elkülönített állami pénzalapok

 

 

 - 30,9

 Társadalombiztosítási alapok

 - 90,8

 - 41,6

 - 46,6

 Helyi önkormányzatok

 - 28,1

 - 20,0

 1,1

 Együtt:

 - 664,4

 - 458,0

 - 424,1

Az államháztartás főbb jellemzői a GDP %-ában:

 

 Megnevezés

 1998. évi teljesítés

 1999. évi törvényi módosított előirányzat

 1999. évi teljesítés

 

 Jövedelemcentralizáció

 43,3

 41,3

 42,9

 

 Újraelosztás

 49,9

 45,3

 46,6

 

 Egyenleg privatizációs bevételek nélkül

 - 6,6

 - 4,0

 - 3,7

 

 Ezen belül: központi költségvetés

 - 5,5

 - 3,3

 - 2,9

 

 TB alapok

 - 0,9

 - 0,4

 - 0,4

 

 helyi önkormányzatok

 - 0,3

 - 0,2

 0,0

 

 elkülönített állami pénzalapok

 0,1

 - 0,1

 - 0,4

 

 A központi költségvetés adóssága

 61,1

 59,6

 60,0

1.1. Az államháztartás előirányzatainak funkciók szerinti változása

A költségvetési törvény előirányzatainak funkcionális felosztása lehetővé teszi, az egyes kormányzati feladatkörbe tartozó területekre fordítandó kiadások meghatározását, továbbá a költségvetés jóváhagyási rendje és a feladatmegoldás között is egyértelmű kapcsolatot teremt, elősegítve ezzel a megalapozott makro-tervezést, illetve a politikai természetű döntések, prioritások meghozatalát.

Az államháztartás 1999. évi kiadásaira jelentős hatással voltak az év első felében bekövetkezett váratlan események (természeti csapások, koszovói válság) finanszírozását szolgáló többletköltségek, azonban a hatékony és eredményes gazdálkodás következtében az év egészére vonatkozóan sikerült a kormány terveit, prioritásait megvalósítani. Ennek megfelelően az egyes funkcionális blokkok - konszolidált - kiadásai a tervezettnek megfelelően alakultak.

a) Az államháztartási szerepvállaláson belül az állami működési funkciók stabilan a kiadások 12-13 százalékos szintjén maradtak az időszak folyamán. Az általános közösségi szolgáltatások 6,5%-os kiadásnövekedését elsősorban a bírák, ügyészek, igazságügyi alkalmazottak új javadalmazási rendszerének bevezetése, illetve a büntetés-végrehajtás hivatásos állományú dolgozóinak illetmény-emelése eredményezte.

A védelmi ráfordítások jelentős hányada a NATO csatlakozással kapcsolatos kötelezettségvállalások, a fegyveres erők klasszikus védelmi költségeihez való hozzájárulás és a hadiipari kapacitások fenntartásának fedezetéül szolgáltak, továbbá folytatódtak az év folyamán az orosz államadósság terhére megvalósuló haditechnikai szállítások.

A közrend és közbiztonság javítására, a szervezett bűnözés megfékezésére, az új - nemzetközi követelményeknek is megfelelő - okmánycsalád kialakításának következő fázisára, valamint az intézményeknél megvalósult fejlesztésekre fordított kiadások 8,2%-kal növekedtek az 1998. évi teljesítéshez képest.

b) Az állampolgárok helyzetét javító és a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 1999-ben az államháztartás kiadásainak közel 60 százaléka fordítódott. Ezen belül az iskolai előkészítés és alapfokú oktatással kapcsolatos költségek 17,8; míg a középfokú és felsőfokú oktatási feladatok finanszírozására költött kormányzati kiadások 10,4 százalékkal növekedtek az előző évhez viszonyítva.

Az egészségügy területén prioritásként kezelt célokra, nevezetesen az alapellátás és a sürgősségi betegellátás feltételeinek javítására, a megelőzésre és egészségmegőrzés elősegítésére, valamint az intézmények működési feltételeinek biztosítására fordított költségek - az összes kiadáshoz viszonyított 9,2 százalékos szinten - a módosított előirányzatnak megfelelően alakultak.

A társadalombiztosítási és jóléti funkció belül a kormányzati prioritásként is megjelölt családtámogatási körbe tartozó családi pótlékok és gyermekeknek járó juttatások alacsonyabbak, mint az 1999. évi előirányzat. Ez egyrészt a születésszám és ezen keresztül a gyermekszám csökkenésének, másrészt annak a következménye, hogy a tervezésnél a valós létszámnövekedésnél nagyobb mértékkel számoltak a családi pótlék és a gyermekgondozási segély jövedelemhez kötöttségének megszűnése miatt.

A kormányprogramban kiemelt feladatként megjelölt lakástámogatásokra az előző évinél 2 milliárd forinttal nagyobb összeg került kifizetésre 1999 folyamán. Annak ellenére, hogy ez a támogatás lehetőséget teremtett a magánerős lakásépítések támogatására, a fiatal házasok és a legrászorultabbak lakáshoz jutásának elősegítésére, illetve a halmozottan hátrányos helyzetű családok lakásfenntartási költségeinek biztosítására, a támogatást igénylők száma elmarad a tervezettől.

c) A gazdasági funkciók előző évhez viszonyított 10,8 százalékos növekedésének döntő részét képezte a közlekedési és távközlési tevékenységek és szolgáltatások funkció kiadásainak 11,3 százalékos növekedése amely többek között lehetővé tette a termelő-infrastruktúra 1999. évre tervezett beruházásainak megvalósulását. Emellett tovább bővültek a ráfordítások a kis és középvállalkozások, a terület és vidékfejlesztés, valamint a kedvezőtlen adottságú agrártérségek fejlesztését szolgáló támogatásokat illetően is.

Az államadósság finanszírozásának piaci alapokra helyezésével természetesen jelentős hányadot képvisel a kiadások között az adósságszolgálati kamatteher. Az államadósság finanszírozásának korszerűsödése azonban hozzájárult ahhoz, hogy ezen kiadási kötelezettség évek közötti megoszlása kiegyensúlyozottabbá vált. A központi költségvetés bruttó adósságához kapcsolódó folyó kiadások aránya nominálisan növekedett ugyan az 1998. évi kifizetésekhez viszonyítva, azonban az adósságállomány vizsgálatakor az elfogadott mutató a GDP-hez viszonyított adat, amely reálisabban fejezi ki a költségvetés eladósodottságának mértékét. 1999. év végére a GDP-arányos adósság 1,3%-kal csökkent, a folyó adósságszolgálati kiadások GDP-hez viszonyított arányának változása még ennél is kedvezőbb volt. Az adósságállomány növekedése következtében nőtt a kamatkiadások összege, ez a tény azonban az előbbi összehasonlításokat figyelembe véve nem mutat kedvezőtlen tendenciát.

1.2. A központi költségvetés helyzete

A központi költségvetés bevételeinek és kiadásainak főbb jogcímcsoportok szerinti megoszlását a következő táblázatok tartalmazzák:

 

 Bevételek

 1998. évi teljesítés

 1999. évi törvényi módosított előirányzat

 1999. évi teljesítés

 

 

 Összeg Md Ft

 Megoszlás  %

 Összeg Md Ft

 Megoszlás  %

 Összeg Md Ft

 Megoszlás  %

 

 Bevételek összesen

 2 636,4

 100,0

 3 143,1

 100,0

 3 237,4

 100,0

 

 Ebből:

 

 

 

 

 

 

 

 - gazdálkodó szervezetek befizetései 

 395,2

 15,0

 467,5

 14,9

 444,1

 13,7

 

 - fogyasztáshoz kapcsolt adók

 1 117,5

 42,4

 1430,3

 45,5

 1405,5

 43,5

 

 - a lakosság befizetései

 520,5

 19,7

 586,8

 18,6

 626,0

 19,3

 

 - egyéb befizetések

 591,2

 22,4

 650,5

 20,7

 752,0

 23,2

 

 - privatizációs bevételek

 12,0

 0,5

 8,0

 0,3

 9,8

 0,3

A központi költségvetés bevételi struktúrájában lényegében a vámleépítések folyamatából adódóan, valamint a pénzintézetek tervezettől elmaradt befizetései miatt bekövetkezett, a gazdálkodó szervezetektől származó bevételek aránya csökkent. A fogyasztáshoz kapcsolt adók bevételeken belüli aránya 43,5%-ra emelkedett, de nem érte el a tervezett 45,5%-ot; az egyéb befizetések szerepének erősödését döntően az egyszeri bevételek többletei alapozták meg. A lakosság befizetési kedvezőbben alakultak arányaiban a módosított előirányzatnál, de az előző évitől 0,4%-ponttal elmaradtak.

 

 Kiadások

 1998. évi teljesítés

 1999. évi törvényi módosított előirányzat

 1999. évi teljesítés

 

 

 Összeg Md Ft

 Megoszlás  %

 Összeg Md Ft

 Megoszlás  %

 Összeg Md Ft

 Megoszlás  %

 

 Kiadások összesen

 3 176,6

 100,0

 3 517,3

 100,0

 3 565,8

 100,0

 

 Ebből:

 

 

 

 

 

 

 

 - gazdálkodó szervezetek támogatása

 142,6

 4,5

 166,0

 4,8

 176,8

 5,0

 

 - felhalmozási kiadások

 140,8

 4,4

 174,6

 5,0

 151,1

 4,2

 

 - TB közreműködésével folyósított ellátások

 246,1

 7,7

 283,8

 8,1

 274,9

 7,7

 

 - hozzájárulás a TB kiadásaihoz

 28,1

 0,9

 126,5

 3,6

 103,5

 2,9

 

 - központi költségvetési szervek kiadásai

 1 025,8

 35,4

 1 141,6

 32,4

 1 197,4

 33,6

 

 - támogatási célprogramok kiadásai

 78,0

 2,5

 216,2

 6,1

 228,7

 6,4

 

 - helyi önkormányzatok támogatása

 405,7

 12,8

 440,5

 12,5

 449,0

 12,6

 

 - adósságszolgálat, kamattérítés

 787,5

 24,8

 784,1

 22,3

 860,4

 24,1

 

 - egyéb kiadások

 322,0

 10,2

 184,0

 5,2

 124,0

 3,5

A gazdaságpolitikai céloknak megfelelően, a költségvetéspolitikai prioritásokat érvényesítve a központi költségvetés kiadásain belül aránynövekedés következett be a gazdálkodó szervezetek támogatásainál és a több mint kétszeresére megnövekedett arányt képviselő támogatási célprogramok esetében.

Gyakorlatilag stabilizálódtak arányaiban a felhalmozási kiadások, továbbá a helyi önkormányzatok költségvetési támogatásai.

A központi költségvetés kiadásain belül csökkenés következett be a központi költségvetési szervek kiadásait érintően. Biztató tendenciaként értékelhető, hogy az adósságszolgálati kamatkiadásoknál részaránycsökkenés következett be.

Az egyéb kiadások kiadásokon belüli nagyságrendjét a már korábban említett egyszeri kötelezettség rendezés „torzítja”.

A bevételek (privatizációs bevételek nélkül) és a kiadások, valamint az egyenleg összegét és a GDP-hez viszonyított arányaikat a következő táblázat mutatja:

 

 Megnevezés

 Mértékegység

 1998. évi teljesítés

 1999. évi törvényi módosított előirányzat

 1999. évi teljesítés

 

 Bevétel

  milliárd forint

 2 624,4

 3 135,1

 3 227,6

 

 Bevétel/GDP

  %

 26,0

 27,1

 28,1

 

 Kiadás

  milliárd forint

 3 176,6

 3 517,3

 3 565,7

 

 Kiadás/GDP

  %

 31,5

 30,4

 30,8

 

 Egyenleg

  milliárd forint

 - 552,2

 - 382,2

 - 338,1

 

 Egyenleg/GDP

  %

 - 5,5

 - 3,3

 - 2,9

2. A költségvetés és a gazdálkodói szféra

2.1. Az adórendszer működése

Az adórendszer 1999. évi változtatásának irányát a következő célok érvényesítése határozta meg:

- a gyermekes családok teherviselő képességéhez igazodó adóztatás megalapozása, az otthonteremtés elősegítése;

- az élőmunka-terhelés csökkentése a munkahelyteremtés ösztönzése érdekében;

- az adózási szabályok és az adminisztráció egyszerűsítése a vállalkozások, különösen a kis- és középvállalkozások működési feltételeinek javítása érdekében;

- az adóbeszedés hatékonyságának növelése.

Az 1999. évi módosítások megalapozták, illetőleg beilleszkedtek a kormányprogramban meghatározott célok megvalósításába.

A személyi jövedelemadóban a családpolitikai intézkedéssorozat egyik legfőbb elemeként 1999-től adókedvezmény jár a gyermekek után. Az élőmunka terhelés egyenletesebbé tétele érdekében a változott az adótábla (adósávok száma 5-ről 3-ra mérséklődött, 2 százalékponttal csökkent a legfelső adókulcs) és a bérjövedelem után járó adójóváírás módosult. A nyilvántartások vezetésének egyszerűsítésével csökkentek az egyéni vállalkozók adminisztrációs terhei.

A társasági adó mértékei, a kedvezmények nem változtak. Kisebb módosítás a közhasznú társaságok és az ún. külföldön tevékenységet végzők adózását, valamint a termék-előállítást szolgáló, 3 és 10 milliárd forint feletti beruházást megvalósítók által igénybe vehető adókedvezmények feltételrendszerét érintette.

Az általános forgalmi adót illetően a leglényegesebb változás volt - az EU jogharmonizáció érdekében - a termékazonosító rendszer váltása, amelynek eredményeképpen a korábbi ITJ, METJ stb. termék-hivatkozásokat a Kereskedelmi Vámtarifa kódrendszere váltotta fel. A kisvállalkozók adminisztratív terheinek csökkentése érdekében az általános forgalmi adóban bevezetésre került az éves bevallás. Kedvező a változás történt az ún. „importszolgáltatás” utáni adó elszámolásában.

A költségvetési bevételek reálértékének megőrzése érdekében megvalósult a tételes jövedéki adók valorizálása, amely átlagosan 11 százalékos mértékű volt.

Az illetékek körében 1999-től a fiatalok első lakásvásárlását - összhangban a Kormány programjával - új kedvezmény segíti. Emellett egyes vagyonszerzési illetékrendelkezések módosultak, továbbá - a több év óta változatlan mértékű - eljárási illetékek egy része valorizálásra került.

A helyi adókban nem történt érdemi változtatás.

A gépjárműadó olymódon változott, hogy egyrészt emelkedett az önkormányzatok által megállapítható adótételek alsó és felső határa, másrészt - a környezetbarát gépjárműállomány bővülésének ösztönzése céljából - szélesedett az adókedvezményre jogosító, környezetkímélő berendezésekkel felszerelt gépjárművek köre.

Az adózás rendjéről szóló törvény módosításai a törvény alapelveinek a visszaélések megnehezítését szolgáló kiegészítésével, az adóhatóság ellenőrzési eszköztárának és információs rendszerének hatékonyabbá tételével, javították az adóhatóság működési feltételeit. A közterhek beszedésének eredményességét javította a járulékbeszedésnek az állami adóhatóság hatáskörébe történő telepítése.

Az 1999. évi költségvetési előirányzat a gazdálkodó szervezetek társasági adója címén 260,4 milliárd forint bevétellel számolt. A tervezettel szemben a zárszámadással érintett évben a központi költségvetés tényleges bevétele 248,8 milliárd forint lett, amely 11,6 milliárd forinttal kevesebb a prognosztizáltnál és az előirányzat 95,5%-os teljesítésének felel meg. Éves szinten a bruttó befizetés 280,3 milliárd forint, a kiutalás pedig 31,5 milliárd forint volt. Az előirányzattól elmaradó teljesítésben szerepet játszott, hogy a tervezetthez képest a bruttó befizetések alacsonyabb összeget jelentettek, illetőleg a kiutalások összege meghaladta a tervezés során számszerűsített értéket. Az 1999. évi bevétel az előző évi teljesítést 49,6 milliárd forinttal, illetőleg 24,9%-kal haladja meg, ami reálértéken jelentős bevétel-növekedést jelent.

A társasági adóelőleg-fizetés és a feltöltés rendjéből fakadóan a decemberi befizetés 1999-ben is kiemelkedő volt, ekkor 113,3 milliárd forint került átutalásra a központi költségvetésbe. Az utolsó hónap bevételének aránya az 1998. évihez hasonlóan az éves bevétel 45%-át tette ki.

A pénzügyi tevékenységet folytatók által 1999-ben teljesített 13,7 milliárd forintos társasági adó jelentősen elmaradt a tervezettől, hiszen a 34,5 milliárd forintos előirányzatnak mindössze a 39,7%-a került befizetésre. A pénzügyi szektor vállalkozásainak 1999. évi társasági adója az előző évi befizetéstől 4,4 milliárd forinttal, illetve 24,3%-kal maradt el.

A központi költségvetésbe az 1999. évben bányajáradék jogcímen 11,5 milliárd forint folyt be. Az előirányzattól történő elmaradást alapvetően a befizetés döntő hányadát adó kőolaj és földgáz termékek termelése és azok árának alakulása okozta. Bányajáradék befizetés alóli mentességben 1999-ben döntően az integráción kívüli szénbánya társaságok, illetve a Kőrös-vidéki Vízügyi Igazgatóság részesült együttesen 79 millió forint összegben.

Az 1999. évi vám- és importbefizetések 140,2 milliárd forintot tettek ki, melyből 36,4 milliárd forint volt a vámbiztosíték számla egyenlege. Az 1999. évi tervezetthez képest így mintegy 6 milliárd forint többletbevétel realizálódott. A vámjellegű befizetések az előző évi 130,6 milliárd forintos bevételhez képest annak ellenére túlteljesültek, hogy az átlagos vámszint közel 0,5%-ponttal csökkent. A vámköteles import értéke csaknem 500 milliárd forinttal magasabb összegben realizálódott.

A játékadó bevételekből 1999-ben az előző évhez viszonyítva több, mint 20%-os növekedést realizálva 17,4 milliárd forint származott. A tervezéskor a szerencsejáték szervezéséről szóló törvény évközi módosításával és ennek eredményeként magasabb bevételekkel, továbbá új szerencsejátékok megjelenésével és ezek többletadójával számoltunk. A szerencsejátékról szóló törvény adó-rendelkezései azonban csak a 2000. évi költségvetési törvényben kerültek megváltoztatásra. Ennek eredményeként a tervezett változtatások 1999-es adóbevételt növelő hatása várhatóan áthúzódik 2000-re, illetve 2001-re, így a játékadóból befolyt bevételek 1999-ben valamelyest elmaradtak a tervezett mértéktől.

Egyéb befizetések jogcímén 1999-ben 26,3 milliárd forint bevétel - az előirányzat 75%-a - teljesült, amely közel 4 milliárd forinttal haladja meg az 1998. évit. Ebből többek között 9,8 milliárd forint a bírság és önellenőrzési pótlékból; 9,7 milliárd forint a késedelmi pótlékból; valamint 4,3 milliárd forint a piacra jutási támogatás visszatérítéséből származott.

Az általános forgalmi adóból 941,8 milliárd forint folyt be. A 969,4 milliárd forintos módosított előirányzattól ez az összeg 27,6 milliárd forinttal, 2,9%-kal maradt el. A forgalmi adóbevételek az előző évhez viszonyítva 15,4%-kal, csaknem 150 milliárd forinttal voltak magasabbak. A fogyasztás bővülésének kedvező hatása az áfa bevételekre 1999. évben csak bizonyos késéssel jelentkezett.

Az 1999. évi jövedéki és fogyasztási adó bevétel 463,7 milliárd forintot tett ki, mely 2,8 milliárd forinttal 0,6%-kal haladta meg az éves előirányzatot. Az üzemanyagok jövedéki adó tartalmának konstrukció változását - vagyis az útfenntartási és fejlesztési, illetve környezetvédelmi célokra történő bővülését - figyelmen kívül hagyva, a klasszikus jövedéki és fogyasztási adó bevétel az előző évit mintegy 17%-kal haladta meg.

A személyi jövedelemadó 1999. évi előirányzata államháztartási szinten 731,4 milliárd forint volt, melyből a központi költségvetés bevétele 539,9 milliárd forintot, a helyi önkormányzatoké pedig 191,5 milliárd forintot képviselt. A tényleges adóbevétel államháztartási szinten 769,6 milliárd forintban teljesült, ami 38,2 milliárd forinttal, azaz 5,2%-kal haladta meg a tervezett bevételt (az előirányzatot felülmúló többlet egésze a központi költségvetés bevételeit gyarapította). A tervezettet meghaladó teljesítés hátterében a főbb tényezők között említhető, hogy

- a progresszív adózás alá eső jövedelemtömeg összege a tervezettnél magasabban alakult;

- az ún. elkülönülten adózó jövedelmek utáni adóbefizetések összege meghaladta az előre jelzettet;

- az adójóváírás pénzforgalmi érvényesítésére vonatkozó előzetes elgondolások csak részlegesen, de az államháztartási bevétel szempontjából kedvezően teljesültek.

Az államháztartás 1999. évi személyi jövedelemadó bevétele 113 milliárd forinttal, azaz 17,2%-kal volt több mint az 1998. évi bevétel. Mivel ez a dinamikus növekedés az infláció mértékét jelentősen meghaladta, így megállapítható, hogy az előző évhez képest a személyi jövedelemadóból származó bevételek reálértéken is növekedtek, a költségvetés 1999-ben a bruttó hazai termék nagyobb hányadát vonta el a személyi jövedelemadó keretében, mint 1998-ban.

Az egyéb lakossági befizetések 1999-ben mintegy 4,2 milliárd forintban teljesültek, a tervezett 4,5 milliárd forinttal szemben. E címen a költségvetésben a lakossági vámbevételek jelennek meg 0,9 milliárd forint értékben, valamint a bérfőzési szeszadóból származó lakossági befizetések 3,3 milliárd forint nagyságrendben.

Az 1999. évi központi költségvetés illetékbevételi előirányzata 42,4 milliárd forint, a bevétel 43,7 milliárd forintban realizálódott, ami 103,1%-os teljesítésnek felel meg. Az előirányzathoz képest jelentkező mintegy 1,3 milliárd forintos bevétel növekedés oka, hogy az ingatlanárak emelkedése az általános árszínvonal emelkedésénél nagyobb volt, így bővültek az illetékalapok.

Az 1999. évben koncessziós díjbevételből a hírközlési ágazatban 30,9 milliárd forint összegű befizetés valósult meg, amelynek döntő hányada a távközlési koncesszióból származott (9541,2 millió forint). E koncessziós bevétel az 1999-ben sikeresen lebonyolított DCS 1800 mobil rádiótelefon pályázat egyszeri koncessziós díja első részletének befizetéséből adódott, amelynek nagyságrendjével az előirányzat még nem számolt. A szerencsejáték koncesszióból származó költségvetési befizetés (845,3 millió forint) is meghaladta a tervezettet, mivel a 2000. évre szóló koncessziós díjat egy koncessziós társaság már 1999-ben teljesítette. Az autópálya (M1, M5,) koncessziós díj 12,6 millió forintos központi költségvetési előirányzata teljesült.

2.2. Az adó- és vámbeszedési tevékenység

Az Adó és Pénzügyi Ellenőrzési Hivatal 1999-ben a feladatait alapvetően eredményesen teljesítette.

Az önadózáson kívüli bevételek kedvezően járultak hozzá az államháztartási bevételek növekedéséhez. Az adóbeszedés hatékonysága lényegesen javult, a járulékbehajtással együtt az államháztartás többlet bevétele 163 milliárd forint volt.

A kiemelt bevételi előirányzatokat összességében az adóhivatal az év végére teljesítette, a kiemelt bevételek 3351 milliárd forintos előirányzata 100,1%-ra teljesült. Az APEH feladatkörébe tartozó társadalombiztosítási járulék pénzforgalmi bevételi előirányzata 1057,3 milliárd forint volt, ami 3,8%-kal, 40 milliárd forinttal teljesült túl.

A behajtási és ellenőrzési tevékenységet a járulékbeszedési feladatokra való felkészülés is befolyásolta. Az átvett járulék-nyilvántartások minősége, a folyószámlák folyamatos rendezhetősége miatt a járulékhátralékok behajtása későbbi időpontban indulhatott, így ennek eredményei az elvárásoktól elmaradtak, ugyanakkor az adóellenőrzésekből és adóbehajtásból befolyt bevételek 40%-kal haladták meg az előző évit.

Az adóhivatal 1999 évben a járulékellenőrzéssel együtt 323 ezer ellenőrzést fejezett be, melyből az év végéig lezárult utólagos ellenőrzések száma 57 ezer, a kiutalás előtti ellenőrzések száma 98 ezer, az adózatlan jövedelmek feltárására vonatkozó ellenőrzések száma 85 ezer, a pénzforgalmi ellenőrzések száma 66 ezer volt.

Az ellenőrzések megállapításaiból befolyt összeg 24,6 milliárd forint volt, amely 6,5 milliárd forinttal több az előző évinél. A kiutalás előtti ellenőrzések eredményeként jogerősen visszatartott kiutalások összege 30,8 milliárd forint volt, amely 9,7 milliárd forinttal magasabb a bázis évi összegnél.

A behajtási eredmények igen kedvezően alakultak, a megtett intézkedések eredményeként az adótartozások behajtásából 86,2 milliárd forint folyt be, 25 milliárd forinttal több, mint ez előző évben. Ebben néhány nagyösszegű hátralék sikeres behajtása is szerepet játszott.

A köztartozások rendezése érdekében 1999-ben 6,6 milliárd forint visszaigénylést, illetve támogatás kiutalást tartott vissza az adóhatóság. Ebből 2,7-2,7 milliárd forint az adó-, illetve társadalombiztosítási járulék tartozásokat csökkentette, 1,2 milliárd forint pedig más szervezeteknél (VPOP, önkormányzatok, illetékhivatalok) nyilvántartott tartozásokra volt átutalható.

Az adóhatóság által 1999-ben kiadott 266 ezer adó- és jövedelemigazolás feltételeként az adózók által befizetett adóhátralék 7,2 milliárd forint, a járulék hátralék pedig 1,7 milliárd forint volt.

A VPOP hátralékok beszedésére májusban jött létre megállapodás. A VPOP az év végéig ingó és ingatlan végrehajtására 2 ezer adós 10 milliárd forint összegű vámtatozását adta át, döntően a harmadik negyedévtől kezdődően. A tartozások jellemzően több éves hátralékok voltak, így a beszedett összeg mindössze 20 millió forint volt 1999. évben azért, mert az átadott ügyekkel kapcsolatos eljárás hosszadalmas, ezért a hátralékok realizálása jellemzően áttolódik a 2000. évre.

Az adók módjára behajtandó 3200 - jellemzően kisösszegű, (2-3000 Ft-os) köztartozásokból álló- ügy kapcsán 1,2 milliárd forint követelésből 60 millió forintot szedett be az adóhatóság az év végéig.

A vám-és importbefizetések az előirányzathoz képest mintegy 6 milliárd forint többletbevételt jelentettek.

A bevételek elérésében szerepet játszott, hogy a kumulációs vámteherre vonatkozó előírások szigorúak, rendszeres és következetes ellenőrzést követelnek meg a vámszervektől, amelynek hatására javult a fizetési fegyelem. (A kumulációs vámteher címén a vámhatóság 1999-ben mintegy 5 milliárd forint bevételt ért el.)

A vámkezelések alkalmával kezdeményezett és lefolytatott vámérték vizsgálatok eredményessége növekedett, azáltal, hogy komplexebbé, alaposabbá váltak a vizsgálatok. (E területen az elkövetési érték 2,7 milliárd forint volt, amely több mint kétszerese az elmúlt évi azonos adatoknak.) A vámhivatalok a vámkezelés során benyújtott származást igazoló okmányokat fokozott figyelemmel vizsgálják és alapos gyanú vagy ismeretlen importőr esetén kezdeményezik a származási igazolás utólagos megerősítését, így a kedvezményes vámelbánás igénybevételének ellenőrzése továbbra is fontos szerepet kap a vámszervek munkájában.

Az 1999. évi ÁSZ vizsgálatot követően megfogalmazódott hatékonyság növelési javaslatok végrehajtása érdekében a vámszervek részletes intézkedési tervet dolgoztak ki, amelynek kapcsán az 1999-et megelőző évek felhalmozott vámbiztosíték feldolgozása jelentősen felgyorsult és a kintlévőségek összege mérséklődött (az év eleji szintről mintegy 18 milliárd forinttal csökkent a teljes tőketartozást ). A tárgyévben folytatott ellenőrzések eredményeként döntő részben megtörtént a 33/1999. (II. 26.) Korm. rendelet 10. §-a alapján az 1992. augusztus 1-je előtt kiszabott és elévült vámtartozások törlése, mintegy 13 milliárd forint értékben.

Fontos szerepet játszottak a kedvezményes vámkontingensek igénybevételének vizsgálatára vonatkozó ellenőrzések a mezőgazdasági termékek esetében is, ahol a megfelelő árubesorolás révén az igénybe vett exporttámogatásokat érintő hiányosságokat is feltártak a vámszervek.

Az adóalanyok jövedéki adóvizsgálatai is azt bizonyítják, hogy - adó eltitkolására irányuló - jelentős jogsértések 1999-ben nem történtek. Az ásványolaj termékek illegális forgalmazásának visszaszorítása terén jelentős eredmények mutatkoztak, az illegális olajlepárló berendezések sorozatos felderítésére került sor .

Hosszú időszak munkájának eredményenként az integrált váminformatikai rendszer fejlesztése megvalósult, lényegében a határátlépéstől a fizetési kötelezettség teljesítéséig a vámszervek minden intézkedése számítógépesített és biztosított lényegében minden vámhivatali egység rendszerbe történő bekapcsolása.

2.3. A gazdálkodó szervezetek támogatása, ágazati összetétele és a fogyasztói árkiegészítés

A gazdálkodó szervezetek számára a központi költségvetés 1999-ben 164 115,4 millió forint egyedi és normatív támogatást biztosított, ami 3,4%-kal haladja meg az előirányzott szintet és 21,8%-kal volt magasabb az előző évinél.

2.3.1. Agrárgazdasági támogatások

A mező- és erdőgazdálkodás, az élelmiszer-feldolgozás, valamint e termékek forgalmazásának folyó támogatásaira 1999-ben a költségvetési törvény szerint 98 145,0 millió forint volt az előirányzat. Ez az összeg tartalmazta az előző évben keletkezett piaci zavarok elhárítása céljából felvásárolt mezőgazdasági termékek 1999. évi értékesítéséből származó 11 000,0 millió forint bevételi előirányzatot is.

Az 1999. évi tényleges kiadás együttesen 102 241,9 millió forintot tett ki, amelyből a piacrajutási támogatás termékértékesítésből származó tényleges megtérülése 4355,4 millió forint volt.

A piacrajutási támogatás előirányzata 49 800 millió forint volt, amelyhez év közben 11 611,7 millió forint növekményt kapott a tárca. A piacrajutási támogatás céljaira a rendelkezésre álló, módosított előirányzat 61 411,7 millió forint volt, és ténylegesen e címen 61 230,1 millió forintot használtak fel.

A piacrajutási támogatáson belül a felvásárláshoz nyújtott segítség 17 936,4 millió forint volt, melynek 38%-át közvetlenül az élelmiszeripari, 41%-át pedig a mezőgazdálkodáshoz sorolt társas vállalkozások kapták. Egyéni gazdálkodók és őstermelők 13%-kal részesedtek e jogcímből. A jogszabály szerinti célok közül legnagyobb összeggel a sertéságazatot 7883 millió forinttal, ezt követően a tehén- és juhtej felvásárlást 5457 millió forinttal, a baromfipiac egyensúlyban maradását pedig 2456 millió forint hozzájárulással segítette a költségvetés.

A piacrajutást, minőségbiztosítást, marketinget és raktározást elősegítő támogatás tényleges felhasználása 21 389 millió forint volt, amelyből 20% került közvetlenül a mező-vad-erdőgazdálkodás ágazathoz, 19% az élelmiszeriparhoz, az egyéni gazdálkodókhoz 9%, a többi pedig más ágazatokhoz sorolt vállalkozásokhoz került. A támogatásból 11 122 millió forint a gabonafélék felvásárlását, ezek raktározását, valamint minőségi vetőmagjának biztosítását szolgálta. Az árvíz miatt felvásárolt túlsúlyos sertések 1000 millió forintos támogatása is erről a számláról került folyósításra. Ez utóbbiból 300 millió forint visszatérítési kötelezettséggel került kifizetésre.

A mezőgazdasági és élelmiszeripari termékek kiviteléhez adott közvetlen támogatás 1999-ben pénzforgalmi adatok szerint 21 904,7 millió forint volt. Az előző évekről áthúzódó kifizetés több, mint 50%, azaz 11 436,3 millió forint volt. Az exporttámogatás 69%-át az élelmiszeripari, 24%-át pedig kereskedelmi vállalatok használták fel normatív és pályázatos rendszer szerint. A vágósertés és készítményeinek központi támogatása itt is első helyen szerepel 6705 millió forinttal, ami a támogatási rendszer meglehetősen nagymértékű egyoldalúságára hívja fel a figyelmet. Másodikként a zöldség-gyümölcságazatot és feldolgozott termékeit említhetjük 6331 millió forintos támogatási összeggel. A baromfifélék és készítményeinek kivitelét 1999-ben 3466 millió forinttal segítették.

Az agrártermelési támogatás céljainak költségvetési törvény szerinti előirányzata összesen 48 045 millió forint volt, amelyből 7214 millió forint került átcsoportosításra a piacrajutási támogatásba. A rendelkezésre álló előirányzatból 40 776,1 millió forintot fizettek ki.

A jogcímen belül agrárfinanszírozási célra felhasznált összeg ténylegesen 13 444,8 millió forint, melyből a mezőgazdálkodáshoz sorolt társas vállalkozások 68,9%-ot, az élelmiszeriparhoz soroltak pedig 14,1%-ot vettek igénybe. E jogcímből is növekvő az ide tartozó egyéni vállalkozások és magánszemélyek részesedése, 5,4%.

Az újonnan bevezetett földalapú növénytermesztési támogatásra összesen 11 149,3 millió forintot költöttek, amiből döntően (80,7%-os arányban) a mezőgazdasággal foglalkozó egyéni gazdálkodók és kisvállalkozások részesedtek.

Az agrárgazdasági termelés egyéb céljaira együttesen 16 182 millió forintot folyósítottak. Az árvíz- és belvíz miatti károk enyhítésére szolgáló összegek e jogcímhez kerültek átcsoportosításra a 1042/1999. (IV. 29.) és a 2208/1999. (VIII. 18.) Korm. határozat értelmében, melyeknek együttes többlete 4479 millió forint, a tényleges kifizetés pedig 4115,3 millió forint. Az agrártámogatási rendelet szerinti címek közül az állattenyésztést 4798 millió forint szolgálta, a mező- és erdőgazdálkodás biztosítási díjainak mérséklésére együttesen 1517 millió forint, a zöldség-gyümölcs termelői-, értékesítő szervezetekre /TÉSZ/ 990 millió forint, a fiatal agrárvállalkozók támogatására pedig 833 millió forintot fizettek ki. A 2000. évi Általános Mezőgazdasági Összeírás költségeinek fedezéséhez a KSH-nak 450 millió forintot utaltak át a 2015/1999. (II. 10.) Korm. határozat szerint.

Az erdőkár elhárításának költségvetési előirányzata 300 millió forint volt, amelyet az 1,9%-os tartalékelvonás csökkentett. Tényleges kifizetés 235,7 millió forintot tett ki.

2.3.2. Normatív támogatás

A megváltozott munkaképességű dolgozók rehabilitációs foglalkoztatásának támogatására az 1999. évi költségvetésben előirányzott 10 900 millió forinttal szemben 13 372,6 millió forint összegű támogatást vettek igénybe az érintett gazdálkodó szervezetek. A támogatást az eredeti előirányzat mértékéig a Munkaerőpiaci Alap költségvetési befizetése, az azt meghaladó kifizetéseket pedig a központi költségvetés finanszírozta.

A tervezettet több mint 20%-kal meghaladó támogatás igénybevételében a vetítési alapul szolgáló minimálbér inflációnál gyorsabb emelkedésének, valamint a megváltozott munkaképességűek létszámában - kijelölt célszervezetek esetében a létszám összetételében is - bekövetkezett vártnál nagyobb mértékű változásnak volt meghatározó szerepe.

2.3.3. Egyedi támogatások

Az iparban az egyedi támogatás a bányászati ágazatban a következő területeken jelenik meg:

- a központi költségvetés az un. bányabezárási támogatásra 1999. évben 2808,2 millió forintot biztosított, amely a bányavagyonhasznosító részvénytársaságok kötelezettségeinek vagyonértékesítésből nem fedezett hányadát finanszírozta.

- az integráción kívüli szénbányatársaságok 1999. évi támogatásáról szóló 2306/1998. (XII. 30.) Korm. határozat alapján 1999. első félévében - az előző évi áthúzódással együtt - összesen 1268 millió forint támogatásban részesültek. A szénbányászat középtávú stratégiájáról szóló 2168/1999. (VII. 8.) Korm. határozat értelmében 1999. második félévétől kezdődően az integráción kívüli szénbányatársaságok központi költségvetési támogatása megszűnt.

A támogatások másik csoportja a közlekedést érinti. A központi költségvetés a vasúti személyszállítási alapellátás bevételeihez 43 936,9 millió forinttal járult hozzá, melyből a MÁV Rt. 42 184 millió forintot, a GySEV Rt. pedig 752,9 millió forintot vehetett igénybe.

A pénzintézeti szektorban az Eximbank Rt. kamatkiegyenlítési előirányzata a 2028/1999. (II 12.) Korm. határozat és a pénzügyminiszter hatáskörében végzett átcsoportosítás következtében 594,3 millió forintra emelkedett, mely év végéig teljes mértékben felhasználásra került. A kiegyenlítési rendszer keretében a bank 581 ezer forint befizetést teljesített a központi költségvetés javára. A kamatkiegyenlítési rendszerbe az Eximbank Rt. döntően a kereskedelmi bankoknak nyújtott refinanszírozási hiteleket vonta be.

Magyarországon jelentős értékű vagyon van a felszámolási eljárás alatt lévő gazdálkodó szervezeteknél, amelynek hasznosulása - más vállalkozásokban történő működtetése - a fizetőképes kereslet hiányában komoly nehézségekbe ütközik. A Kormány ezért döntött 1994. elején a kis- és középvállalkozások által igénybevehető kedvezményes kamatú hitelek körét bővítő konstrukcióról, amely a felszámolási eljárás alatt lévő vállalkozások vagyonának megvásárlását elősegítő kamattámogatás formájában kerülhet a vállalkozásokhoz. 1999. december 31-ig közel ezer kérelem érkezett, összesen 16 milliárd forint hitelhez. A pályázatok háromnegyede, több mint 700 vállalkozás kapott támogatást. Az elmúlt évben a költségvetésből kifizetett összeg 484,8 millió forint volt, amely a költségvetési törvényben biztosított (átcsoportosítással módosított) előirányzat 99,8%-a. A hitelkonstrukcióban 21 bank és számos takarékszövetkezet vett részt. Az átlagos hitelnagyság kicsi (16 millió forint) és az igénylők többsége 10 fő alatti mikrovállalkozás. A konstrukció az ország egész területén működik, a támogatott pályázatok között jelentős az elmaradott térségben működők aránya.

A mezőgazdasági biztosító egyesületek létrehozásához tőkejuttatásként nyújtandó 29,4 millió forintos előirányzatból 27,3 millió forint kerül kifizetésre.

2.3.4. Egyéb támogatások

Az egyéb vállalati támogatások 348,2 millió forintos felhasználása között szerepel a mecseki bányászat humán jellegű (baleseti járadék, kereset-kiegészítés és szénjárandóság) támogatása, az 1980-as években támogatott mezőgazdasági beruházások kamattérítése 8,2 millió forint ténylegesen a hosszú lejáratú hitelek után.

2.3.5. Fogyasztói árkiegészítés

A központi költségvetés a tömegközlekedésben alkalmazott kedvezményekre 1999. évben 74,8 milliárd forintot fordított. Ez az összeg az előirányzatot 1,2 milliárd forinttal (1,6%-kal) haladta meg. Az árkiegészítés összege az 1998. évhez képest 12,3%-kal növekedett.

2.4. A csőd- és felszámolási eljárások

1999-ben 16 csőd- és 3495 felszámolási eljárás került közzétételre a bíróságokhoz érkezett 47 csőd- és 9166 felszámolási eljárás iránti kérelemből. A bíróságok által közétett csőd- és felszámolási eljárások száma az 1994. évi 2500-ról 1999-re fokozatosan, mintegy 3500-ra emelkedett. A bejelentések 1999. évi növekedése 14,8%-os volt, míg a ténylegesen megkezdett eljárások száma 6,4%-kal haladta meg az előző évit. Az újonnan indított felszámolási eljárások döntő hányada a kis létszám-kategóriájú, vagyonnal alig rendelkező gazdálkodó szervezetek ellen irányul.

A felszámolások 88%-át a hitelezők kezdeményezték. Az eljárások több, mint egynegyedében az APEH volt a kezdeményező. (1999-től az APEH a járulék-követelések tekintetében is hitelezőnek minősül.) 1999. végén az adóhatóság a követelések engedményezésének hatására a folyamatban lévő felszámolásokban 110 milliárd forint hitelezői igényt tartott nyilván. A nyilvántartott járulék-követeléssel és a felszámolás időszaka alatt be nem fizetett kötelezettségekkel együtt az adóhatóság felszámolási eljárás alatt álló gazdálkodókkal szembeni összes kintlévősége 238,6 milliárd forint volt.

1992-től 1999. végéig mintegy 21 000 felszámolás nyert érdemi befejezést, amelyek 2/3-át az elmúlt három évben zárták le. A befejezett eljárásokban az állami követelések megtérülése továbbra is alacsony, bár a járulékok megtérülése meghaladja az adótartozásokét.

A Csődtörvény 1997. évi módosítása óta javult az eljárások átláthatósága, az értékesítés nyilvánossága és a hitelezők fokozottabban tudják ellenőrizni a felszámolók munkáját. A csődtörvény működése szempontjából jelentős előrelépést hozott a fantomcégek cégbírósági törlése is. Ugyanakkor a felszámolások elhúzódásának irányába hat továbbra is az adósokkal szembeni perek lassú lefolyása, mely nem egyszer évekkel hosszabbítja meg az eljárást és az eltérő bírói gyakorlat továbbra is gondot jelent a törvény alkalmazásában.

Az 1997. évi törvénymódosítás jelentősen növelte a felszámolói díj fedezetéül szolgáló forrásokat: a hitelezők 1999-ben 41 millió forint nyilvántartásba-vételi díjat fizettek be az elkülönített számlákra. A Fővárosi Bíróságnál vezetett Díjkiegészítési számlára eddig teljesített 25 millió forint befizetésből a felszámolók díjának kiegészítésére 1999-ben 15 millió forint került felhasználásra. 2000. január 1-jétől az államháztartás alrendszereihez kapcsolódó követelések esetében nem kell nyilvántartásba-vételi díjat fizetni.

2.5. Az állami és kincstári vagyonkezelés

Az állami és kincstári vagyonnal kapcsolatosan a központi költségvetésbe történt befizetések alapvetően az osztalék és adóskonszolidációs követelések ellenértéke címén és a privatizációs bevételek központi költségvetést megillető részeként az ÁPV Rt. által teljesített bevételekből, valamint a koncessziós díjakból származnak.

A folyó bevételek eredeti előirányzata 16 855 millió forint volt, amelyet a költségvetési törvény módosítása 32 455 millió forintra növelt. Az előirányzat-módosítás az osztalék-befizetést érintette, amely 14 400 millió forintról 30 000 millió forintra emelkedett. A koncessziós bevételek együttes előirányzata 2155 millió forint volt, továbbá 300 millió forintnyi kincstári vagyonkezeléssel és -hasznosítással összefüggő egyéb bevételt tartalmazott a terv. A privatizációs befizetés előirányzata 8000 millió forintot tett ki.

Az állami és kincstári vagyonnal kapcsolatos folyó befizetésekből 40 387,3 millió forint bevétele származott a központi költségvetésnek. Az ÁPV Rt. teljesítette befizetési kötelezettségeit, a koncessziós díjakból származó 10 386,5 millió forint pedig meghaladta a tervezettet. A kincstári vagyonkezeléssel kapcsolatos egyéb bevételek 0,8 millió forintnyi összege szintén az ÁPV Rt.-től származott, a Kincstári Vagyoni Igazgatóság nem teljesített befizetést e jogcímen.

Az egyes bevételek alakulásával és az állami, kincstári vagyont kezelő szervezetek tevékenységével kapcsolatos részletes információkat a következő pontok tartalmazzák. A koncessziós díjbevételek ismertetése a 2.1. Az adórendszer működése pontban található.

2.5.1. Az ÁPV Rt. 1999. évi tevékenysége

Az 1999. év folyamán az ÁPV Rt. tevékenysége több vonatkozásban átalakult. Egyrészt a nagy privatizációk lezajlása után még megmaradó vagyon kezelése, gyarapítása, másrészt egyes társaságok és tulajdonrészek értékesítése volt a feladat.

Az ÁPV Rt. 1999. évi privatizációs tevékenységét egyrészt a sok „apró” bevételt eredményező értékesítés mellett a néhány „nagy” bevételt hozó tranzakció jellemezte. Fontos kiemelni, hogy az ÁPV Rt. privatizációs tevékenységében megerősödött a tőkepiaci értékesítések aránya, az értékesítés és vagyonhasznosítás bevételeinek 68%-a, 78 698 millió forint származott a tőkepiacról.

Az ÁPV Rt. hozzárendelt vagyonnal kapcsolatos 1999. évi összes bevétele 115 572 millió forint volt, amelynek zömét az értékesítési bevételek tették ki (113 290 millió forint készpénz és 867 millió forint kárpótlási jegy). Az ÁPV Rt. összes folyó kiadása (amely nem tartalmazza a privatizációs tartalékból történt kifizetéseket) 132 367 millió forint volt, 131 320 millió forint költségvetési előirányzat alapján és 867 millió forint kárpótlási jegy bevonás. (A kárpótlási jegy ellenében történő értékesítéskor a kárpótlási jegyek értékét bevételként és kiadásként is elszámolja az ÁPV Rt.)

A saját portfoliójába tartozó társaságokon túlmenően jelentős feladat volt a társadalombiztosítási szervezetek vagyonának kezelése és értékesítése, amelyet megbízás alapján végzett a privatizációs és vagyonkezelő szervezet. Az ÁPV Rt. és a Magyar Állam közötti szerződés szerint az ÁPV Rt. a TB Alapok vagyonának (a működést közvetlenül szolgáló és a járuléktartozásai fejében átvett vagyonelemek kivételével) értékesítésére és átmeneti vagyonkezelésére kapott megbízást. A szerződés határozott időtartamra, 1999. december 31-ig szólt, azonban a vagyonelemeknek csak egy részét sikerült ez időpontig értékesíteni, így a felek egy évvel meghosszabbították a megbízást.

A két alaptól együttesen az ÁPV Rt. vagyonértéken 56,7 milliárd forint (Postabank, HUMÁN, Richter, K&H nélkül) értékű állományt (tulajdonrészek, ingatlanok) vett át. A vagyonelemek értékesítéséből 1999-ben a két alapnak együttesen 64 735 millió forint bevétele származott, amely meghaladta a TB Alapok költségvetéséről szóló törvényben előirányzott összeget. (E bevételeknek részét képezte a Nyugdíjbiztosítási Alap tulajdonában állt Richter Rt. üzletrész ellenértéke, 22 648 millió forint, amelyet az ÁPV Rt. a költségvetési törvény felhatalmazása alapján saját maga vásárolt meg.)

A TB Alapok vagyonának kezelése után az ÁPV Rt.-t nem illette meg díjazás, csak az értékesítéshez kapcsolódott költségtérítés, amely 1,3 milliárd forintot tett ki.

2.5.1.1. Az ÁPV Rt. hozzárendelt vagyonának változása

Az ÁPV Rt. hozzárendelt vagyonának állományát és változását az 1. táblázat tartalmazza.

A hozzárendelt vagyon a működő, a felszámolás, illetve a végelszámolás alatt álló vállalatokat, társaságokat egyaránt tartalmazza. E vagyon nyilvántartása nem piaci értéken jeleníti meg a vállalati, társasági részesedéseket, az elvont, átvett, vásárolt vagyonelemeket és a termőföldet. (Az átértékelés költségterhe nem állna összhangban az ilyen nyilvántartás hasznosságával. Az ÁPV Rt. - a privatizációs törvénynek megfelelően - értékesítés esetén a szükséges egyedi vagyonértékelést elvégzi.) Az ÁPV Rt. hozzárendelt vagyonára vonatkozó adatokat a következő táblázat tartalmazza:

Az ÁPV Rt. hozzárendelt vagyona 1999.

 

 

 

 

 

 millió forintban

 

 január 1.

 december 31.

 Állami vállalatok vagyoni köre

 879

 364

 Gazdasági társaságok vagyoni köre

 655 600

 714 211

 Elvont/vásárolt/átvett vagyonelemek

 20 249

 25 513

 Termőföld

 68 760

 68 760

 Pénzkészlet

 55 029

 46 813

 „Gázközműkötvények”*

 50 000

 50 000

 Követelések (nettó) 

 33 605

 31 085

 Eszközök összesen

 884 122

 936 746

 Kötelezettségek (-)

 153 942

 189 030

 - ebből: normatív

 80 047

 109 941

 függő

 73 895

 79 089

 Hozzárendelt vagyon összesen

 730 180

 747 716

*az önkormányzatok gázközművekkel kapcsolatos járandóságai fedezetére a központi költségvetéstől kapott államkötvények

A vállalatok, társaságok és az elvont, vásárolt, átvett vagyonelemek állománya együttesen 63 360 millió forinttal növekedett. A társaságok és eszközök értékesítése 34 021,5 millió forinttal csökkentette a nyilvántartási értéket (korrigált saját tőkeérték), az átvett vagyon nyilvántartott értéke pedig 97 381,5 millió forint volt. A pénzkészlet csökkenése a folyó és a privatizációs tartalék pénzállományának együttes változását mutatja.

Az ÁPV Rt. hozzárendelt vagyonába tartozó vállalatok, társaságok száma és megoszlása a következők szerint alakult 1999-ben:

Az ÁPV Rt. hozzárendelt vagyonába tartozó cégek száma 1999.

 

 

 

 

 január 1.

 december 31.

 Összesen

 686

 518

 Vállalat

 305

 195

 Társaság

 381

 323

 Működő cégek 

 218

 208

 Ebből: Vállalat

 2

 3

 Társaság

 216

 205

 Felszámolás, végelszámolás alatt álló cégek

 468

 310

 Ebből: Vállalat

 303

 192

 Társaság

 165

 118

1999. elején a vállatok és társaságok teljes körének 68%-a, 1999. végén 60%-a állt felszámolás és végelszámolás alatt.

Az ÁPV Rt. hozzárendelt vagyonába tartozó cégek megoszlása értékben 1999.

 

 

 millió forintban

 

 január 1.

 december 31.

 Összesen

 656 479

 714 575

 Működő cégek 

 653 605

 713 853

 Felszámolás, végelszámolás alatt álló cégek *

 2 874

 722

* A felszámolás alatt álló vállaltok és társaságok 0 értéken szerepelnek a nyilvántartásban

A privatizáció és a vagyonkezelés szempontjából releváns vagyonelemek (cégek, ingatlanok, eszközök) az értékesíthetőségen alapuló megoszlását a következő táblázat mutatja be. A privatizálható vagyon a gazdasági társaságok és vállalatok értékesíthető körét valamint az elvont, átvett, vásárolt vagyonelemeket foglalja magában.

 

 

 

 

 

 millió forintban

 

 1999. január 1.

 1999. december 31.

 Tartós állami tulajdonba tartozó vagyon (társaságok) 

 335 439

 306 239

 Privatizálható vagyon

 341 289

 433 849

 Ebből: társaságok

 320 161

 407 972

 vállalatok

 879

 364

 elvont, vásárolt, átvett vagyonelemek

 20 249

 25 513

 Termőföld

 68 760

 68 760

2.5.1.2. Az ÁPV Rt. hozzárendelt vagyonából származó bevételei

Az ÁPV Rt. hozzárendelt vagyonához kapcsolódó összes bevétele 1999. évben 132 507 millió forintot tett ki. Ez a bevétel 11 187 millió forinttal magasabb a tervezett értéknél, ami a privatizációs bevételek növekedésének eredménye. A bevétel túlnyomó többsége, 131 641 millió forint készpénzbevétel, a többi kárpótlási jegy bevonásból származott.

Az ÁPV Rt. hozzárendelt vagyonával kapcsolatos bevételei.

 

 

 

 millió forintban

 Privatizációs bevétel készpénzben

 113 289,7

 Privatizációs bevétel kárpótlási jegyben

 866,5

 Vagyonhasznosítás bevételei

 1 415,6

 Értékesítés és vagyonhasznosítás összesen

 115 571,8

 Kapott osztalék

 5 975,4

 Egyéb bevételek

 5 710,2

 „Gázközműkötvények”* kamata

 5 250,0

 Bevételek összesen

 132 507,4

*az önkormányzatok gázközművekkel kapcsolatos járandóságai fedezetére a központi költségvetéstől kapott államkötvények

A bevétel legnagyobb hányada, 81%-a az értékesítési és vagyonhasznosítási tevékenység eredménye. Emellett a kapott osztalék, a gázközművekkel kapcsolatos kötelezettségekre szolgáló államkötvények kamata és egyéb bevételek növelték az ÁPV Rt bevételeit.

A privatizációs bevételek között 96 323 millió forintot tett ki az 1999-ben értékesített társaságok tulajdonrészeinek ellenértéke, amely 33 576 millió forintnyi csökkenést okozott a (korrigált saját tőke értéken) nyilvántartott vagyon értékében, tekintve hogy az ÁPV Rt. nem piaci értéken tartja nyilván a hozzárendelt vagyon elemeit.

Az ÁPV Rt. 1999. éves bevételeinek több mint 73%-a már az I. félévben befolyt. Ebben az időszakban zajlott le a Matáv Rt. részvényeinek tőkepiaci értékesítése (amely az 1999. év legnagyobb jelentőségű tranzakciója volt, 75 milliárd forint értékben), ekkor került befizetésre a korábbi részletfizetéses konstrukciók ellenértékének nagy része, valamint a Ganz Gépgyár felszámolási maradványvagyonának ára. Jelentős bevételt eredményezett az áramszolgáltató társaságok értékesítése (16 milliárd forint).

Az 1999. évi bevételekben nem elhanyagolható nagyságú a részletfizetési konstrukcióban bonyolított értékesítések lezárása. A Budapesti Értéktőzsde 1998. év végi árfolyam-alakulása miatt a MOL Rt. és az OTP Rt. részvényeit - a korábban részletfizetésre jegyzők - csak részben vették át. Így a részletfizetésből származó bevétel egy része csak 1999-ben realizálódott. A részletfizetésekből és az át nem vett részvények értékesítéséből 1999-ben az alábbi összegek folytak be:

 

 

 

 millió forintban

 MOL Rt. (1995,1998)

 10 487 

 OTP Rt. (1997)

 4 171 

 MATÁV Rt. (1997)

  137 

 Összesen

 14 795 

Az ÁPV Rt. és a Gazdasági Minisztérium korábbi megállapodása szerint az ÁPV Rt. 1999. évi tervében szerepelt a Hungexpo Rt. privatizációja. Erre azonban a Hungexpo Rt-vel kapcsolatos minisztériumi és kormányzati egyéb tervek miatt nem került sor.

A kárpótlási jegy ellenében történő értékesítés a tervekben 4500 millió forint értékben szerepelt, ezzel szemben a tényleges bevétel csupán 866 millió forint volt. Ennek fő oka, hogy 1999-ben feltétlenül sort kellett keríteni a kárpótlási jegyek nyilvántartásával foglalkozó BÉB Rt-vel közösen a kárpótlási jegyekkel történő eddigi értékesítések és a még piacon lévő kárpótlási jegyek állományának elszámolására és felmérésére. Ennek befejezéséig nem történt kárpótlási jegy ellenében történő értékesítés.

A tervezett 4700 millió forintnál magasabb, 5975 millió forintnyi bevételhez jutott az ÁPV Rt. a hozzárendelt vagyonába tartozó cégektől származó osztalékokból. Ennek jelentős része a Richter Rt-től, a MOL Rt-től, a Budapest Bank Rt-től és az ÉDÁSZ Rt-től származott.

2.5.1.3. Az ÁPV Rt. hozzárendelt vagyonából származó bevételeinek felhasználása

Az ÁPV Rt. hozzárendelt vagyonából származó bevételeinek felhasználási lehetőségeit a költségvetési törvény melléklete határozza meg. A társaság ennek megfelelően teljesíti költségvetési befizetéseit, a költségvetési, az állami vagyonról szóló törvények szerinti és egyéb kiadásait.

Az eredeti előirányzatok az ÁPV Rt. kifizetéseit 109 500 millió forintig tették lehetővé, amelyből 29 400 millió forintot tett ki a költségvetési befizetési kötelezettség. Az 1999. évi költségvetési törvény módosítása érintette az ÁPV Rt. ráfordításait is, az 1999. évi kiadási előirányzatok összege 136 350 millió forintra emelkedett. Az ÁPV Rt. többlet kifizetéseit részben a központi költségvetés részére teljesítendő összegek megemelése, részben pedig kormányzati döntések alapján keletkezett kiadások okozták. Az ÁPV Rt. azonban nem használta ki a kiadási lehetőségek teljes körét, 131 500 millió forintnyi kifizetést teljesített a költségvetési törvény alapján.

A költségvetési befizetések, az állami vagyon utáni részesedés és az adóskonszolidációs követelések értékesítése alapján befizetendő összeg 14 400 millió forintról 30 000 millió forintra változott a módosítás következtében. Egyben lehetővé vált az is, hogy az ÁPV Rt. e befizetést nem csak az osztalékok és az adóskonszolidációban érintett cégek privatizációjából származó értékesítés bevételének a költségvetést megillető hányadából teljesítse, hanem azt kiegészíthette a hozzárendelt vagyon más bevételeiből is.

Az Alkotmánybíróság döntése értelmében a gázközművek privatizációja kapcsán az önkormányzatok járandósága magasabb, mint az ÁPV Rt. által már korábban teljesített kifizetések összege. E többlet-igények fedezetét a központi költségvetés biztosította államkötvények formájában. A kötvények kamatát az ÁPV Rt. visszafizette a költségvetés számára, amelynek előirányzatát szintén érintette a törvénymódosítás: a kötvények 1998. decemberi kibocsátásakor a kamatozás nem az előzetes tervek szerint alakult, így a kötvények tényleges kamatozásához igazodott a módosított előirányzat.

Mindezek alapján a költségvetési befizetési kötelezettségek 29 400 millió forintról 43 250 millió forintra változtak. E kötelezettségeknek az ÁPV Rt. eleget tett, sőt a 8000 millió forintra tervezett központi költségvetést megillető privatizációs befizetést túl is teljesítette 926 millió forinttal. Az összes befizetés így 44 176 millió forint volt, amelyből azonban a többlet privatizációs bevétel 926 millió forintos összege az 1999. évi bankszünnapok következtében - a december 28-i átutalás ellenére - csak 2000. januárjában jelent meg a központi költségvetés bevételeként.

A költségvetési törvény által előírt egyéb (területfejlesztési, agrár és környezetvédelmi célú) kötelezettségeket is az előirányzatok szerint teljesítette az ÁPV Rt. a volt szovjet ingatlanok környezetvédelmi kárelhárításának kivételével, ahol a ráfordítás a tervezett 1000 millió forint helyett mindössze 320 millió forintot tett ki.

A törvénymódosítás nem érintette a privatizációs törvény alapján történő ráfordítások összegét, a kifizetéseknél azonban megtakarítás jelentkezett. A megnövekedett privatizációs bevételt hozó értékesítési tevékenység ellenére 2240 millió forinttal kisebb lett a hozzárendelt vagyon értékesítésével kapcsolatos kiadások összege.

A tervezettnél alacsonyabb volt a kárpótlási jegyek életjáradékra váltásával kapcsolatos kifizetés, illetve nem történt kifizetés az E-hitelek törlesztése kapcsán, valamint a volt szovjet ingatlanok után az önkormányzatok részére.

Jelentősen módosult az egyéb kötelezettség alapján történő kifizetések tartalma és összege. A Parlament döntése alapján a Honvédelmi Minisztérium ingatlanait, valamint a Magyar Televízió székházát az ÁPV Rt-nek kell megvásárolnia. A két ingatlancsoportra együttesen 15 860 millió forintot fizetett ki az ÁPV Rt.

A Társadalombiztosítási Alapok vagyonát az ÁPV Rt. vette át kezelésre és értékesítésre. A vagyon egy része a Richter Rt. részvényeit tartalmazta, amelyeket 1999-ben a korábbi privatizációs szerződés értelmében nem lehetett értékesíteni, mivel a privatizációs szerződés értelmében a TB Alapok és az ÁPV Rt. együttes tulajdoni aránya nem változhatott. A részvényeket így az ÁPV Rt. vásárolta meg a költségvetési törvényben meghatározott árképzés alapján, amely alapvetően a piaci árhoz kapcsolódott. A részvények vételára a vásárlást megelőző időszak tőzsdei árfolyam alapján 22 684 millió forint volt. A befektetésre a törvénymódosítás 22 000 millió forint értékig adott lehetőséget, a piaci ár változása miatti előirányzat túllépésre utólagos parlamenti jóváhagyás szükséges (lásd törvény 12. § (3) bekezdés).

A törvénymódosítás a megnövelt kiadási kötelezettségek miatt törölte a készpénzben történő tartalékfeltöltés kötelezettségét, azonban a Richter Rt. részvények tartalék céljára történő elkülönítését írta elő, amelynek az ÁPV Rt. eleget is tett.

A hozzárendelt vagyon értékesítéséből származó bevételek felhasználása tehát megfelelt a költségvetési törvény előírásainak, a jóváhagyott kiadási előirányzatokat nem használta fel az ÁPV Rt. teljes körűen. A kiadások csökkenése az ÁPV Rt. által befolyásolható tételeknél jelentkezett.

2.5.2. A Kincstári Vagyoni Igazgatóság kincstári vagyonnal kapcsolatos bevételei, kiadásai

1999-ben a kincstári vagyon hasznosításából (értékesítés, bérbeadás, vagyonkezelésbe adás) 1993,1 millió forint realizálódott, amelynek főbb jogcímei a következők:

A Kincstári Vagyoni Igazgatóság bevételei

 

 millió forintban

 Ingatlanértékesítési bevétel

 682,9 

 Ebből:

 a) általános ingatlan értékesítési bevétel

 209,1

 

 b) volt szovjet lakásértékesítési bevétel

 161,7

 

 c) hagyatéki ingatlan értékesítési bevétel

 237,1

 

 d) termőföld értékesítési bevétel

 40,1

 

 e) állami követelések behajtásából származó ingatlan értékesítési bevétel

 34,9

 Ingóságértékesítési bevételek

 50,7

 Ebből:

 a) általános ingóság értékesítési bevétel

 15,1

 

 b) hagyatéki ingóság értékesítési bevétel

 29,7

 

 c) állami követelések behajtásából származó ingóság értékesítési bevétel

 5,9

 Részvények, üzletrészek, kötvények értékesítéséből, osztalékból származó bevételek

 454,9

 Bérleti díjból származó bevételek

 463,8

 Ebből:

 a) általános bérleti díj bevétel

 459,0

 

 b) hagyatéki ingatlanok bérleti díj bevétele

 4,8

 Vagyonkezelésből származó bevételek

 139,4

 Ebből:

 a) erdők vagyonkezelésbe adásából

 97,9

 

 b) műemlékek vagyonkezelésbe adásából

 0,1

 

 c) egyéb vagyonkezelési bevétel

 41,4

 Egyéb bevételek

 201,4

 Ebből:

 a) hagyatéki egyéb bevételek (készpénz hagyaték, betétkönyvek, stb.)

 190,1

 

 b) állami követelések behajtásából származó egyéb bevételek

 9,0

 

 c) egyéb

 2,3

 Összesen

 1 993,1

A befolyt bevételek 98,7%-a, azaz 1967,8 millió forint készpénzben, 1,3%-a, azaz 25,3 millió forint kárpótlási jegyben érkezett be.

Az 1999. évben befolyt bevétel (1993,1 millió forint), valamint az 1999. évi nyitó pénzállomány (208,5 millió forint), együttesen 2201,6 millió forint felhasználása a következők szerint alakult:

 

 

 

 millió forintban

 Központi költségvetésnek elszámolt bevételek

 299,6

 Ebből:

 a) átutalt készpénz

  235,0

 

 b) elszámolt kárpótlási jegy

  64,6

 

 (E bevételek a központi költségvetés egyéb vegyes bevételei között jelennek meg az érvényes elszámolási szabályok szerint.)

 

 Önkormányzatoknak elszámolt összeg

 172,2

 Ebből:

 a) átutalt készpénz

 134,8

 

 b) elszámolt kárpótlási jegy

 37,4

 A vagyonhasznosítással, vagyongazdálkodással kapcsolatos feladatok kiadásai

 1 200,0

 Örökségi bevételekhez kapcsolódó költségek 

 105,5

 Összesen:

 1 777,3

 Záró pénzkészlet

 447,1

 Elszámolás alatt

 424,3

 Mindösszesen

 2 201,6

A nyitó pénzkészlet és a bevételek felhasználásával 1777,3 millió forint kifizetése történt meg 1999-ben, amely részben a feladatellátással összefüggő költségeket fedezte, részben az államháztartás egyes alrendszereit megillető összegek átutalását foglalta magában. Az 1999. évi bevételekből fennmaradt 424,3 millió forint áthúzódó, elszámolás alatti tételeket tartalmaz, amelynek rendezésére 2000. évben kerül sor.

Az 1999. évi költségvetési törvény 9. §-a alapján a KVI 1200 millió forintot használhatott fel a kincstári vagyon hasznosításából, értékesítéséből származó bevételeiből a vagyonhasznosítással és vagyongazdálkodással kapcsolatos állami feladatainak ellátására. A felhasználásról éves szinten 300 millió forintig - ezen belül ügyletenként 30 millió forintig - a KVI vezérigazgatója, a fennmaradó 900 millió forintról pedig a kincstári vagyonért felelős miniszter döntött. A döntések minden esetben a KVI által kezelt vagyonnal kapcsolatos költségvetésének megfelelően történtek. Így

- a KVI vezérigazgatója év közben különösen a folyamatosan jelentkező üzemeltetési jellegű kifizetések (közüzemi díjak, köztisztasági kiadások, egyéb üzemeltetési költségek), az azonnali veszélyforrás elhárítási, pályáztatási, értékbecslési kiadások

- a kincstári vagyonért felelős miniszter a kezelt ingatlanok karbantartási, felújítási, ezek műszaki tervezési, környezeti kárelhárítási, tűzszerészeti- és vegyimentesítési, régészeti kutatási kiadások

fedezetére engedélyezte az 1200 millió forint felhasználását.

2.6. Az MNB gazdálkodása és költségvetési kapcsolata

2.6.1. A jegybank éves eredményével kapcsolatos elszámolás

2.6.1.1. Makrogazdasági folyamatok

Az MNB eredményét a makrogazdasági folyamatok, elsősorban a devizabeáramlás (működő tőke bevonás, portfóliótőke-beáramlás és a különböző szektorok hitelfelvétele) és a kamatok alakulása jelentős mértékben befolyásolják. Az 1999. évi eredményprognózis devizabeáramlásra vonatkozó előzetes feltevéseinél a tényleges devizabeáramlás mértéke jóval magasabb volt, a forintkamatok és a devizahozamok viszont jellemzően a vártnál alacsonyabb szintet értek el.

Az 1999. február közepéig tartó intenzív deviza-beáramlás megfordult a koszovói válság, valamint az egyensúlyi mutatók kedvezőtlen alakulása hatására, majd májustól a háború véget értével visszaáramlott a tőke. Szeptember-októbertől a kedvező makroadatok indukáltak további devizabeáramlást. Az év egészében elsősorban a vállalati szektor és a központi költségvetés/az állam vont be jelentős külső forrást, a kereskedelmi banki szektor érdemben csak az év utolsó két hónapjában, viszont akkor annál intenzívebben, vélhetően egy esetleges sávnyitásra spekulálva.

1999-ben a folyó fizetési mérleg hiányát 2,4 milliárd euróval meghaladó mennyiségű tőke áramlott az országba, és ebből is 1,6 milliárd az utolsó két hónapban. Az összesen 4,4 milliárdnyi nettó forrásbevonás mögött 28%-ban a központi költségvetés/az állam és az MNB állt. Az év során az MNB 2,7 milliárd euró, azaz 711,8 milliárd forint értékben vásárolt devizát.

A sterilizációs instrumentumok állománya 1999-ben a vásárolt deviza összegénél lényegesen lassabban, mindössze 104 milliárddal nőtt, mivel a monetáris bázis és a KESZ állománynövekedése mérsékelte az intervenció sterilizációs állományt növelő hatását. A sterilizációs állomány éves átlagban (460 milliárd) jóval alatta maradt az 1998-as 757 milliárdos szintnek, ami több mint 40%-os csökkenés. Az év végi és éves átlagos állományok ellentétes mozgásának oka az, hogy 1998-ban - a szeptemberi válság hatása miatti intenzív devizakiáramlás hatására - a devizabeáramlás az év végére nem érte el az éves átlagos szintjét, míg 1999-ben fordítva, az év végére koncentráltan jelentkezett.

A magasabb tőkebeáramlásban jelentős, a vártat meghaladó állami koncessziós és privatizációs értékesítések is szerepet játszottak, továbbá - az év elejei pesszimista tőkebeáramlási várakozásokkal összefüggésben - a költségvetés jelentős mértékben túllépte tervezett külső hitelfelvételi tervét, összefüggésben a pesszimista devizabeáramlási várakozásokkal. (A meghirdetett 1,8-1,9 milliárd euróval szemben 2,6 milliárd eurónyi forrást vont be az ÁKK külföldön.) Az MNB 1998. decemberében (az 1999-es prognózisunk elkészülte után) közel 500 millió dolláros külföldi hitelt vett fel, amely az 1998 szeptembere után erősen lecsökkent devizatartalék szintjét emelte.

2.6.1.2. Az 1999. évi előrejelzéstől való eltérés okai

Az eredmény alakulását összességében a következő főbb tényezők befolyásolták:

- a nettó kamatráfordítás az előre jelzetthez képest 44 milliárd forinttal magasabb lett elsősorban a vártnál nagyobb tőkebeáramlás, illetve a devizahozamok jelentős esése miatt;

- az árfolyamváltozásból származó eredmény 22 milliárd forinttal kedvezőbb lett a magasabb nettó devizakövetelés-állomány és a forintárfolyam árfolyamsávon belüli ingadozásának az MNB eredményére való hatását közömbösítő elszámolási változás következtében;

- a kamategyenlegen és az árfolyamváltozáson kívüli egyéb tételek összességében a vártnál 3,7 milliárddal kedvezőbb egyenleggel zártak.

a) A tőkebeáramlás hatása

A vártnál intenzívebb devizabeáramlás nagyban hozzájárult az alacsonyabb kamategyenleghez. A devizabeáramlás az MNB mérlegében alapvetően az MNB külföldi követeléseinek növekedésében jelenik meg. Egyrészt a vártnál magasabb devizabeáramlás - amelyben a költségvetés külföldi hitelfelvételével és rendkívüli privatizációs és koncessziós értékesítésével is szerepet játszott - növelte a devizatartalékokat, ami a deviza kamatbevételeket növelte, ugyanakkor a forint kamatráfordítások a KESZ növekedése és a sterilizációs szükséglet miatt emelkedtek. Másrészt az ÁKK külföldi hitelfelvétele a költségvetés MNB-nél levő devizahitelének előtörlesztését lehetővé téve csökkentette az MNB magas kamatozású deviza eszközállományát, de a kapcsolódó magas kamatozású külföldi kötvények előtörlesztésére az MNB-nek nincs lehetősége, így ez a hatás is mérsékelte a jegybank kamatbevételét. Az MNB 1998. év végi hitelfelvétele a vártnál magasabb devizatartozást eredményezett az év átlagában. Az intenzívebb tőkebeáramlás következtében mind a sterilizációs instrumentumok állománya, mind ezzel összefüggésben a költségvetés MNB-nél elhelyezett betétállománya (KESZ) magasabb átlagos szintet ért el, mint azt korábban prognosztizáltuk. Ezek az MNB forrásait növelve negatívan hatottak a kamategyenlegre. Összességében kb. 31 milliárdra tehető az a többletköltség, amely a fenti - pozitív és negatív - tényezők nettó hatására vezethető vissza.

b) A kamatok, hozamok változásának hatása

A forintkamatok és a devizakamatok, devizahozamok nagyrészt függetlenül alakultak egymástól 1999-ben. Magyarországon estek a kamatok, méghozzá a várakozásainkhoz képest nagyobb mértékben. A forintkamatok esésében a kamatprémiumok és az infláció csökkenése játszott szerepet.

A nemzetközi (euró és dollár) kamatok az 1998-as esés után jelentősen emelkedtek, 1999-ben a dollár és az euró hozamgörbe, a hat hónapon belüli euró hiteleket leszámítva határozottan felfelé tolódott.

A forint kamatok változása az MNB eredményében viszonylag hamar, már az adott évben jelentkezik, mivel forrás oldalon jelentős a súlya az éven belüli, néhány hetes, illetve hónapos futamidejű tételeknek. A forintkamatok alakulásának az MNB eredményére gyakorolt hatása elemzésekor két szempontot kell figyelembe venni. Egyrészt az MNB nettó forintpozíciója negatív, így amennyiben a kamatok esése ugyanúgy jelentkezne minden forrás és eszköz esetében, az összességében pozitívan érintené az eredményt. Másrészt a forint források átlagos futamideje jóval kisebb, mint az eszközöké, ami lehetővé teszi, hogy a kamatok esésekor a forrásoldalon a kamatkiadás gyorsabban csökkenjen, mint az eszközök utáni kamatbevételek. A negatív nettó forintpozíció és a forint eszköz-forrás lejárati szerkezet miatt tehát a kamatesés kamatráfordítást mérséklő hatása érvényesült.

A seniorage (a kamarahaszna) a kamatköltség-mentes, illetve a piacinál jóval alacsonyabb, a többi forint forrásnál jóval kisebb kamatköltségű monetáris bázison (a készpénz és a kötelező tartalék állományán) képződő haszonként lehet értelmezni. A forintkamatok esése a seniorage-t negatívan érintette 1999-ben, azonban ennek csökkenését kompenzálta az, hogy a forintforrásokon a kamatesés nagyobb volt, mint a forinteszközökön. Összességében ezért a kamatesés a seniorage figyelembevételével is az eredmény javulásához vezetett.

A nemzetközi kamattendenciák csak késleltetve jelennek meg az MNB eredményében, leghamarabb a legalacsonyabb átlagos futamidejű tételek, azaz a devizatartalékok hozamában. Emiatt a devizatartalékok kamatbevételénél nem az adott évi kamatalakulás a meghatározó, hanem az 1-1,5 évvel korábbi, míg a hosszú (több éves) hátralévő lejáratú, jellemzően fix kamatozású forrásoknál a kamatváltozások hatása csak több év alatt érvényesül. Ezért az 1999-es kamateredményre még nem az 1999-es nemzetközi kamatemelkedés, hanem inkább az 1997-1998-as kamatesés gyakorolt hatást. A jegybank nettó devizapozíciója pozitív, aminek ceteris paribus az a következménye, hogy a devizakamatok esése a deviza kamateredményt rontja.

A devizatartalék hozamának mérséklődéséhez hozzájárult az is, hogy a forint árfolyampályájának 2000-től az euróhoz való hozzákötése miatt, illetve az 1999-ben növekedésnek indult nemzetközi hozamok kedvezőtlen piaci árfolyamhatásának mérséklése érdekében az MNB átrendezte a devizatartalékban tartott értékpapír-portfolióját, növelte az euró értékpapírok arányát, illetve csökkentette az értékpapírok átlagos hátralévő futamidejét. Ez jelentős árfolyam-veszteség realizálásával volt lehetséges, ugyanakkor a tranzakció az elkövetkező időszakban várhatóan tovább emelkedő nemzetközi hozamgörbék mellett magasabb hozam elérését teszi lehetővé.

A devizakamat-egyenleg változásának negatív hatását összességében nem tudta kompenzálni a forintkamat-egyenleg javulása, így a kamategyenlegre a kamatok, hozamok alakulása mintegy 11 milliárd forintos negatív hatást gyakorolt.

c) Deviza árfolyamváltozásból származó (átértékelési) eredmény

Az MNB átértékelési eredményét korábban hektikusan és jelentős mértékben változtatta a forint árfolyamsávon belüli ingadozása, illetve a deviza értékpapírok piaci kiértékeléséből származó nem realizált eredmény. 1999-től változott az MNB beszámoló-készítési és könyvvezetési módszertana, és az ilyen típusú ingadozások már nem érintik közvetlenül az MNB eredményét. Ennek megfelelően a forint árfolyamának sávon belüli mozgásából, továbbá a deviza-értékpapírok piaci árfolyamváltozásából származó eredmény a mérleg forrás oldalán található kiegyenlítési tartalékba került. Az eredményt - így közvetve a költségvetés javára való befizetést - ezek után csak a forint devizakosárhoz képesti hivatalos leértékeléséből, illetve a deviza értékpapírok eladásából és lejáratából származó realizált eredmény érinti. Ez a változtatás az 1999-es eredményt már érdemben befolyásolta. Az árfolyamnyereségre az előbb említett tényezőn túl az MNB vártnál magasabb éves nettó devizapozíciója is hatott. Mindezek következtében az árfolyamnyereség (73,7 milliárd forint) az előzetesen számítottat jelentősen, 22 milliárd forinttal meghaladta.

d) Egyéb tételek

Az egyéb kiadások között a CW bankkal kapcsolatban további 7,4 milliárdos céltartalék-képzés jelentkezett, 1999-ben ezzel az összeggel csökkentette a CW bank miatti helytállás az MNB eredményét. A költségek fennmaradó részére a korábban, 1998-ban képzett céltartalékok felszabadítása fedezetet jelentett. A rendkívüli eredményt növelte az IMF-nek az előző években a fejlődő országok megsegítésére kamatfelárként kifizetett összegek visszatérítése.

Az MNB banküzemi, pénzforgalmi, jutalék és díjjellegű költségében számottevő, 3,7 milliárdos megtakarítás történt 1998-hoz képest.

2.6.2. Az MNB és a központi költségvetés közötti pénzügyi elszámolások

A központi költségvetés és a jegybank közötti osztalék-elszámolást az MNB-ről szóló 1991. évi LX. törvény 78. §-a szabályozza. Eszerint 1999-ben a jegybanknak a tárgyhónap eredményét a következő hónapban a költségvetésnek osztalékelőlegként meg kellett fizetnie (ill. amennyiben az veszteség volt, azt a költségvetés megtérítette a jegybanknak). A költségvetés biztosította továbbá azt is, hogy a jegybank saját tőkéje elérje a forgalomban levő bankjegy- és érmeállomány átlagának 9%-át a tárgyhónapot követő hónapban.

 

 

 

 millió forintban

 

 

 

 Fizetési kötelezettség

 

 

 Sorszám

  Időszak

  eredmény

 tőke- követelmény

 Pénzügyi rendezés összege

 

 

 

 miatt

 

 

 1.

 1998. évi folyamatokból

 - 4 576,1

 - 861,3

 - 5 437,4

 

 2.

 december havi elszámolás

 - 1 348,5

 - 861,3

 - 2 209,8

 

 3.

 közgyűlés határozata alapján

 - 3 227,6

 0,0

 - 3 227,6

 

 4.

 1999. I-XI. havi elszámolás

 35 203,9

 - 9 248,5

 25 955,4

 

 5. = 1.+4.

 1999. évben pénzforgalmilag rendezett elszámolások

 30 627,8

 - 10 109,8

 20 518,0

 

 6.

 1999. december havi elszámolás

 148,0

 0,0

 148,0

 

 7. = 4.+6.

 1999. eredményszemléletű elszámolás

 35 351,9

 - 9 248,5

 26 103,4

Az MNB eredményszemléletű kettős könyvvitelt vezet, a költségvetés viszont pénzforgalmi szemléletben készül. 1999-ben az MNB befizetése a költségvetésbe egyrészt tartalmazza az 1999 első 11 hónapjában képződött eredményt a költségvetés által az MNB-nek nyújtott tőke-hozzájárulás összegével csökkentve, valamint az 1998-ról áthúzódó december havi elszámolást ill. az 1998-at záró közgyűlés határozata alapján átutalt összeget.

A mellékelt táblából látható, hogy az MNB-nek mérleg- és eredmény-kimutatása szerint 1999-ben 35,3 milliárd Ft-os eredménye képződött. A költségvetés 30,6 milliárd osztalékelőleget kapott az MNB-től, és 10,1 milliárd forintnyi tőke-hozzájárulást teljesített, tehát az MNB nettó befizetése 20,5 milliárd forint volt.

A pénzforgalmi befizetés 23,5 milliárd forinttal marad el a várt 44 milliárdtól. Fontos megjegyezni, hogy az 1999-es költségvetés készítésekor tervezettnél 18 milliárddal alacsonyabb eredmény és a hasonló mértékben a várt alatt maradó költségvetési befizetés az ÁKK-val szembeni kamategyenleg romlásának volt a következménye, mivel egyrészt az MNB-nek a központi költségvetés a devizahitelek után kisebb kamatösszeget fizetett, másrészt a KESZ-re magasabbat kapott. Természetesen a magasabb KESZ állomány, és a devizahitelek előtörlesztése az ÁKK állampapír- és külföldi kibocsátásának megnövekedését tette szükségessé, és ebből eredően magasabb volt államháztartási szinten a kamatkiadás.

3. Felhalmozás és lakásgazdálkodás

Az 1999. évben az államháztartásban a konszolidált mérleg szerint összesen 658,1 milliárd forint tőkekiadás valósult meg, amely az előző évhez képest 6,1%-os növekedésnek felel meg.

Ezen belül az államháztartás alrendszerei, így a központi költségvetés 387,7 milliárd forint, az elkülönített állami pénzalapok 7,5 milliárd forint, a társadalombiztosítási alapok 6,8 milliárd forint, a helyi önkormányzatok pedig 256,1 milliárd forint tőke-kiadást, illetve felhalmozást valósítottak meg.

A központi költségvetés tőkekiadásaiból 110,0 milliárd forint jutott a zárszámadási mérlegben külön sorokon is megjelenített központi beruházásokra, illetve 41,1 milliárd forint a magánerős lakásépítés támogatásaira. A központi költségvetési intézmények beruházásaikra és egyéb felhalmozási célú kiadásaikra összesen 74,1 milliárd forintot, a felújításokra 24,4 milliárd forintot költöttek, amely a közigazgatás eszközeinek korszerűsítése mellett az állag javítását is elősegítette. A települési önkormányzatok fejlesztési kiadásait 73 milliárd forinttal támogatta a központi költségvetés, elsősorban a címzett támogatások keretében a szilárd hulladék és szennyvízkezelés céljait, a területi kiegyenlítést szolgáló beruházásokat, a céljellegű decentralizált alapokból megvalósuló fejlesztéseket, a lakossági közműfejlesztéseket, a pincerendszerek veszélyelhárítását, és a rendkívüli időjárások okozta károk helyreállítását.

A központi költségvetésből az előbbiekben részletezett felhalmozási kiadásokon felül volumenében is jelentős beruházásokhoz járultak hozzá a célelőirányzatok, így pl. az Útfenntartási és fejlesztési célelőirányzat, a Környezetvédelmi alap célfeladatok, a Vízügyi célelőirányzat, és különböző pályázatok keretében az ágazati célelőirányzatok és célprogramok.

3.1. A központi beruházások

A központi beruházási támogatások 1999-ben elsősorban a kijelölt prioritások érvényrejuttatását segítették. Ezen belül is kiemelt figyelmet kaptak az euro-atlanti integrációval összefüggő feladatok, amelyek pl. a területi kiegyenlítési program felgyorsítását, a környezetvédelem hangsúlyosabbá tételét eredményezték. Kiemelt szerepet kaptak a gazdasági növekedés egyik alapfeltételét jelentő, a nemzetközi paraméterekhez igazodó, az állami feladatkörbe tartozó termelő-infrastrukturális területek beruházásai, a transzeurópai infrastruktúra hálózatok fejlesztései.

A központi beruházások 1999. évi 110,0 milliárd forint tény kiadási összege mintegy 13%-kal haladja meg az 1998. évi 97,9 milliárd forint teljesítést. Az 1,9%-kal csökkentett 114,6 milliárd forint törvényi módosított előirányzat az 1998. évi maradvány felhasználása és egyéb előirányzat-módosítások kapcsán 141,0 milliárd forintra módosult. E módosított előirányzattal szemben realizálódott a 110,0 milliárd forint kiadási tény.

A módosított előirányzathoz képest kialakult 28%-os teljesítés-elmaradásnak több oka van: az engedélyezési eljárások és a kivitelezési versenytárgyalások, valamint a nemzetközi tárgyalások elhúzódása, a hitelszerződések megkötésének kitolódása, illetve a korábbi döntések átértékelése, módosítása, vagy a saját források hiánya.

Mindezek eredményeként a központi beruházásoknál az év végén mintegy 31,0 milliárd forint kiadási maradvány keletkezett. Ez az összeg azonban a Magyar Államkincstár és a fejezetek önrevíziója alapján megközelítően 100%-osan kötelezettség-vállalással terhelt. A pénzügyminiszter a fejezetek önrevíziója és javaslata alapján a maradvány-elszámolás keretében intézkedett a központi beruházások kiadási maradványának 2000. évi felhasználásról.

3.2. A központi beruházások funkcionális összetétele

Az általános közösségi szolgáltatások, ezen belül a törvényhozó és végrehajtó szervek, a pénzügyi és költségvetési tevékenységek és szolgáltatások, a külügyek, az alapkutatás, valamint a műszaki fejlesztés és az egyéb általános közösségi szolgáltatások területén az 1998. évi ténynél 10%-kal magasabb, összesen 13,4 milliárd forint kiadás szolgálta a kormányzati döntésű beruházásokat.

A védelem, a rendvédelem és közbiztonság területén mintegy 11 milliárd forint került elköltésre központi beruházásokra. Ez az összeg 27%-kal magasabb az 1998. évinél. A többlet beruházás a Bíróságok és a Büntetésvégrehajtás eszközfeltételeinek javításában realizálódott.

Az oktatási tevékenységek és szolgáltatások, ezen belül a közép és felsőfokú, valamint az egyéb oktatás központi beruházásaira, elsősorban kollégiumi férőhely és könyvtár kialakításra és a lágymányosi egyetemi fejlesztésekre 10,1 milliárd forintot költött a tárca az 1998. évi 10,8 milliárd forinttal szemben, ugyanakkor jelentős, mintegy 8,7 milliárd forint kötelezettséggel terhelt maradvány keletkezett, főként a világbanki hitelből megvalósuló felsőoktatási fejlesztési program teljesítés elmaradása miatt.

Az egészségügy 1999-ben megvalósított központi beruházásaiban meghatározóak a kórház-rekonstrukciók és az orvosi diagnosztikai eszközpark korszerűsítése 3,7 milliárd forint értékben az 1998. évi 2,4 milliárd forinttal szemben.

A szórakoztató, kulturális, és vallási tevékenységek és szolgáltatások központi beruházásai - összesen 9,5 milliárd forint - 8%-ot meghaladó mértékben bővültek, az 1998. évihez képest, főként a kulturális tevékenységek és szolgáltatások területén a millenniumi kulturális beruházások kapcsán.

A mező, erdő, hal és vadgazdálkodásban a központi beruházások támogatása a közigazgatási hatósági funkciókhoz kapcsolódik.

A bányászat és ipar területén folytatódott az egyetlen jelentős projekt, a mecseki uránércbánya bezárásával kapcsolatos beruházás.

A közlekedési és távközlési tevékenységek és szolgáltatások 1999. évi központi beruházásai az 1998. évi tényhez képest 50%-ot meghaladóan emelkedtek, összesen 33,1 milliárd forintra teljesültek. Meghatározó programok voltak a vasúthálózat fejlesztése, a MÁV modernizációs program és a létszámkiváltó műszaki fejlesztés, a kombinált fuvarozás fejlesztése, valamint az Útfenntartási és fejlesztési célelőirányzat alap determinációi miatt a központi beruházási előirányzatból néhány országos főút és híd beruházása. Ebben az ágazatban a módosított előirányzathoz képest megközelítően 20%-os teljesítés elmaradás, azaz 10,5 milliárd forintot meghaladó kötelezettséggel terhelt maradvány realizálódott az általános indokolásban ismertetett okok miatt.

A környezetvédelem központi beruházásainak tényszámaiban az 1998. évihez képest csak látszólagos a visszaesés, ugyanis a Várpalota és térsége környezetvédelmi rehabilitációs program 2,6 milliárd forint összegű ütemmel 1998-ban befejeződött és 1999-ben hasonló nagyságrendű beruházás nem indult. A kiemelt városok szennyvízkezelése programnál 1 milliárd forintot megközelítő maradvány keletkezett a már ismertetett okok miatt. Ugyanakkor a természetvédelmi és környezetvédelmi területi szervek hatósági feladatainak eszközfeltételei a beruházások hatására a korábbiakhoz képest érezhetően javultak.

3.3. Lakásépítési támogatások

A lakásépítés finanszírozásának kialakult és megszilárduló jogszabályi és intézményi keretei a lakásépítés növekedését vetítették előre 1999. évre. Ezzel szemben a befejezett lakásépítések mennyisége több évtizedes mélypontra süllyedt.

Az évek óta növekvő költségekkel nem tartott lépést a jövedelmek és a támogatások növekedése és ez egy határon túl az átlagot el nem érő jövedelműek nagy részét kizárta az építés lehetőségéből. Az új támogatási forma, az adó-visszatérítési támogatás azért nem növelte az építést, mert igénybevételéhez számlákat kell bemutatni, ami jobban növeli a költségeket, mint a támogatás összege.

Ezért igen kevesen éltek ezzel a lehetőséggel így a lehetséges igénybevételre előirányzott összegnek csak kis hányadát folyósították. Ennek következményeként az előirányzatnál kissé kevesebb lett a lakásépítési (un. szociálpolitikai) kedvezményre teljesített kifizetés is. A vártnál sokkal mérsékeltebben nőtt a lakástakarék-pénztárakba befizetett összeg, és így az ehhez kapcsolódó költségvetési támogatásra kifizetett összeg is az előirányzat alatt maradt.

A lakáscélra előirányzott összesen 100 342 millió forint ennek következtében 80 918 millió forintra teljesült.

Az évközben megalkotott lakásprogram hatására az építési kedv erősödött és megnövekedett az építési engedélyek száma, több mint 30 000-et adtak ki az év folyamán, ami a következő évek megépült lakásszámának növekedését vetíti előre.

4. Társadalmi közkiadások

4.1. A központi költségvetési szervek gazdálkodása

4.1.1. A központi költségvetési szervek gazdálkodásának főbb szabályváltozásai

A központi költségvetési szervek gazdálkodása szabályozásában alapvető követelményként fogalmazódott meg, hogy javítani kell az állami pénzeszközökből részesülők költségvetése tervezésének, illetve az előirányzatok teljesítésének átláthatóságát, ezek szoros kapcsolatát mind az irányítás, mind a végrehajtás szintjén. Ennek alapvető peremfeltétele a szabályozási párhuzamosságok és ellentmondások megszüntetése. Ennek megfelelően a Kormány hatályon kívül helyezte azt a hat kormányrendeletet, amely az államháztartásról szóló törvény felhatalmazása alapján szabályozta a költségvetési szervek gazdálkodását és egy új, átfogó rendelet került kiadásra. Az egységes kormányrendelet az elmúlt évek gyakorlatától lényegesen eltérő szemléletű, illetve mélységű módosításokat ugyan nem tartalmazott, de néhány területen változtatásra került sor.

A főbb módosítások közül kiemelendő a költségvetési szervek által készítendő, az államháztartás eszközeinek és forrásainak alakulására vonatkozó évközi negyedéves mérlegjelentés bevezetése - melyet a nemzetgazdasági statisztikák államháztartási komponenseinek összeállítása és az államháztartási pénzügyi információs és előrejelzési rendszer fejlesztése indokol -, a központi költségvetési szerveknél a kincstári biztos kijelöléséhez előírt feltételek szigorítása, a Kincstár által vezetett számlák kibővítése. Új elemként 1999. évtől bevezetésre került - készpénzkímélés céljából - a kincstári körbe tartozó költségvetési szervek körében a kincstári kártya, amelynek két típusa: a kis értékű tárgyi eszközök beszerzésére, a nem rendszeres kisösszegű szolgáltatások ellenértékének kiegyenlítésére és készpénz felvételére szolgáló intézményi kártya, illetve a költségvetési szervek vezető beosztású alkalmazottai által a reprezentációs és utazási kiadásaik kiegyenlítésére és készpénz felvételére használható VIP-kártya.

1999. évtől egyes fejezeti kezelésű előirányzatok mellett a központi beruházásokra is a programfinanszírozás szabályait kell alkalmazni. 1998. évhez képest e finanszírozási körbe vont előirányzatok száma és volumene is kibővült, amely nagymértékben növelte az előirányzatok tervezetének megalapozását felhasználásának átláthatóságát, teljesítményarányosságát és ütemességét.

Az azonos támogatási célt szolgáló központi előirányzatokra vonatkozó, un. összehangolási szabályok alapvetően nem változtak. Ezen körbe tartozó előirányzatok aktualizálása megtörtént.

4.1.2. Bevételek alakulása

A központi költségvetési szervek és a fejezeti kezelésű támogatási célprogramok összes bevétele 1633,2 milliárd forint volt 1999-ben, mely összeg 9,4%-kal (140,2 milliárd forinttal) magasabb az eredeti előirányzatnál. Mivel a támogatás az eredeti előirányzatot csak 0,8%-kal haladta meg, míg a különféle saját bevételek teljesítése a tervezettet egyharmadával (kb. 132 milliárd forinttal), végeredményben a fejezetek összes bevétele 67%-a támogatásból, 33%-a saját bevételből származott. Ez utóbbin belül

- 43,0% intézményi saját folyó bevétel,

- 6,8% felhalmozási jellegű bevétel,

- 14,5% társadalombiztosítási alapoktól átvett pénzeszköz,

- 8,7% elkülönített állami pénzalapból származó pénzeszköz,

- 14,1% a fejezetektől, költségvetési szervektől, önkormányzatoktól átvett pénzeszköz,

- 11,1% államháztartáson kívüli forrású pénzeszköz,

- 1,8% korábban nyújtott kölcsönök visszatérülése.

A központi költségvetési szervek és támogatási célprogramok bevételeinek alakulását 1998-1999-ben a következő összeállítás mutatja be:

 

 

 

 

 

 milliárd forintban

 változás %-ban

 változás forintban

 

 Megnevezés

 1998. évi teljesítés

 1999. évi előirányzat

 1999. évi teljesítés

 4/2

 4/3

 4-2

 4-3

 

 1.

 2.

 3.

 4.

 5.

 6.

 7.

 8.

 

 Bevételek összesen

 1 227,5 

 1 493,0 

 1 633,2 

 133,1 

 109,4 

 405,7 

 140,2 

 

 Ebből:

  

 

 

 

 

 

 

 

 I. Költségvetési támogatás

 865,9 

 1 086,8 

 1 095,5 

 126,5 

 100,8 

 229,6 

 8,7 

 

 II. Saját bevételek

 361,6 

 406,2 

 537,7 

 148,7 

 132,3 

 176,1 

 131,5 

 

 Ebből:

  

 

  

 

 

 

 

 

 1. Intézmények saját folyó bevételei

  165,1 

  189,3 

  232,5 

  140,8 

  122,8 

  67,4 

  43,2 

 

 Ebből:

  

 

  

 

 

 

 

 

 - alaptevékenység bevételei

 61,3 

 88,8 

 73,8 

 120,4 

 83,1 

 12,5 

 - 15,0 

 

 - alaptevékenységgel összefüggő bevételek

  59,3 

  54,4 

  68,1 

  114,8 

  125,2 

  8,8 

  13,7 

 

 - vállalkozási és egyéb bevételek

  20,7 

  18,8 

  20,3 

  98,1 

  108,0 

  - 0,4 

  1,5 

 

 - áfa bevétel és visszatérítés

 17,9 

 15,2 

 38,8 

 216,8 

 255,3 

 20,9 

 23,6 

 

 - kamatbevételek

 0,3 

 0,0 

 0,4 

 133,3 

 

 0,1 

 0,4 

 

 2. Felhalmozási és tőke-jellegű bevételek

  6,0 

  12,9 

  36,6 

  610,0 

  283,7 

  30,6 

  23,7 

 

 3. Támogatások, vissza-térülések, átvett pénzesz-közök

   186,6 

   198,9 

   258,9 

   138,7 

   130,2 

   72,3 

   60,0 

 

 Ebből:

  

 

 

 

 

 

 

 

 a) Államháztartáson belülről átvett pénzeszköz

  152,8 

  118,2 

  198,8 

  130,1 

  168,2 

  46,0

  80,6 

 

 Ebből:

 

 

 

 

 

 

 

 

 - Társadalombiztosítás-tól átvett pénzeszköz

  64,6 

 

  78,5 

  121,5 

 

  13,9 

 

 

 - Elkülönített alapoktól átvett pénzeszköz

  24,6 

 

  47,3 

  192,3 

 

  22,7 

 

 

 - Fejezettől, költségvetési szervtől átvett pénzeszköz

  63,6 

 

  73,0 

  114,8 

 

  9,4 

 

 

 b) Államháztartáson kívülről átvett pénzeszköz

  33,6 

  80,7 

  60,1 

  178,9 

  74,5 

  26,5 

  - 20,6 

 

 4. Korábban nyújtott kölcsönök visszatérülése

  3,9 

  5,1 

  9,7 

  248,7 

  1 90,2 

  5,8 

  4,6 

4.1.2.1. A költségvetési támogatás

A központi költségvetési szervek 1999. évi eredeti támogatási előirányzatán belül a működési és intézményi felhalmozási támogatás összege 815,2 milliárd forint. Az előirányzat az 1998. évi módosított támogatási előirányzatot 16%-kal haladta meg, és év közben összességében 5,4 milliárd forinttal, vagyis 0,6%-kal nőtt.

A támogatási előirányzat legjelentősebb változását a rendkívüli időjárás következtében kialakult ár- és belvíz elleni védekezéshez, a károk elhárításához és a helyreállítási munkákhoz szükséges forrás megteremtése céljából - kormányintézkedéssel - az általános tartalék megemelése és annak felhasználása eredményezte. A központi költségvetési szervek működési és intézményi felhalmozási támogatása ezen a jogcímen a tartalék-képzés miatt összességében 15,0 milliárd forinttal csökkent, majd a felmerült költségek finanszírozására 8,4 milliárd forinttal nőtt. A tartós esőzések miatti védekezési költségekre történt átcsoportosítás ezen kívül összesen 2,9 milliárd forintos csökkenést jelentett.

Az általános tartalék felhasználása az év során ezen felül 6,0 milliárd forinttal növelte a központi költségvetési szervek támogatási előirányzatát. A felső-tiszai árvízvédelmi rendszer megerősítésére 2,0 milliárd, a határregisztrációs rendszer és bűnügyi nyilvántartó rendszer fejlesztésére 1,0 milliárd, a Központi Kárrendezési Iroda működési hiányára 0,8 milliárd, a Budapest Sportcsarnokkal kapcsolatos költségekre 0,4 milliárd forint támogatás szolgált. Részesült még az általános tartalékból a Külügyminisztérium a protokoll kiadásaira (206,0 millió forint), a NKÖM a Piarista Rend támogatására (230,0 millió forint), valamint a Menekültügyi és Migrációs Hivatal (230,0 millió forint) és a Pázmány Péter Egyetem (200,0 millió forint) előre nem tervezett kiadásaira.

A létszámcsökkentésekkel kapcsolatosan (benne a kormányzati struktúra átalakításával összefüggően) kifizetett végkielégítésekre és felmentési illetményre elkülönített céltartalékból történt átcsoportosítás 1,3 milliárd forint, az önkormányzatok és a fejezetek közötti megállapodás alapján átvett intézmények után kapott összeg 0,1 milliárd forint támogatásnövekedést eredményezett.

Az orosz államadósság ellentételezéseként beszállított haditechnikai termékek pénzügyi elszámolásának keretében a Belügyminisztérium előirányzata 2,5 milliárd forinttal, a Honvédelmi Minisztérium esetében pedig 4,5 milliárd forinttal emelkedett a fejezetek előirányzata. A magyar hadisírok létesítésére pedig a Honvédelmi Minisztérium részére 0,5 milliárd forint többlet-előirányzat került biztosításra.

A költségvetési törvény előirányzat-módosítás nélkül túlléphető tételein 20,3 milliárd forint a túlteljesítés. Ezen belül a humánszolgáltatások normatív támogatásánál 12,5 milliárd forint, az APEH és a VPOP 5,6 milliárd forint, illetve 0,8 milliárd forint személyi juttatás és munkaadókat terhelő járulékok előirányzatán keletkezett.

A fentieket a következő táblázat foglalja össze.

 

 

 

 milliárd forintban

 1999. évi eredeti támogatási előirányzat:

 815,2

 - A központi költségvetés általános tartalékának megemelése céljából 1,9%-os elvonás a fejezetektől [2028/1999. (II. 12.) Korm. hat.] 

  - 15,0

 - Az ár- és belvíz elleni védekezés miatt felmerült költségekre az általános tartalékból [1042/1999. (IV. 29.) Korm. hat.] 

  + 8,4

 - A központi költségvetés általános tartalékának felhasználása [jan-dec. több kormányhatározat] 

 + 6,0 

 - A rendkívüli esőzések miatti védekezési költségek átcsoportosítása

 - 2,9

 - A végkielégítésre és felmentési illetményre szolgáló céltartalék felhasználása [PM intézkedések]

 + 1,3

 - Önkormányzati intézmények átvétele fejezetek közötti megállapodás alapján

 + 0,1

 - Az orosz államadósság ellentételezéseként beszállított haditechnikai termékek pénzügyi elszámolása [2274, 2305, 2336/1999. Korm. határozatok] és magyar hadisírok létesítése [2357/1999. (XII. 23.) Korm. hat.] 

   + 7,5

 Együtt az összes előirányzat-változás:

 + 5,4

 Összesen:

 820,6

 1 Módosítás nélkül túlléphető előirányzatok 

 +17,3

 1999. évi teljesített támogatási előirányzat: 

 837,9

4.1.2.2. A saját bevételek

A központi költségvetési szervek és a fejezeti kezelésű támogatási célprogramok, valamint kormányzati beruházások saját bevétele 1999. évben 537,7 milliárd forint, mely 131,5 milliárd forinttal - 32,3%-kal - magasabb az eredeti előirányzatnál, az 1998. évi 361,6 milliárd forint befolyt bevételnél pedig 176,1 milliárd forinttal - 48,7%-kal - több.

Az alaptevékenység bevételei (az összes bevétel 13,6%-a) 73,8 milliárd forintra teljesültek. Ez az 1998. évi 61,3 milliárd forint teljesítéshez képest 12,5 milliárd forintos - 20,4%-os - növekedést, míg a tervezett 88,8 milliárd forinttal szemben összességében 15 milliárd forintos bevételi lemaradást jelent. Az elmúlt évek során e bevételek - ha nem is jelentős mértékben - túlteljesültek. A lemaradásban közrejátszott az a költségvetési szabályozás, hogy e bevételek előirányzatot meghaladó többletének 50%-át használhatják fel az intézmények, a másik 50%-a a központi költségvetést illeti meg. Ebből adódóan az intézmények a pontosabb tervezésben (esetlegesen felültervezésben) érdekeltek (1998. évihez képest 0,5 milliárd forinttal csökkent az e jogcímen befolyt bevétel). A fő összegében alacsonyabb tényleges bevételek tárcák között szóródtak, a befizetés és törlesztés egyes tárcák alultervezése miatt jelentkezik.

Az alaptevékenységgel összefüggő egyéb bevételek összege (alaptevékenység során létrehozott áru- és készletértékesítés bevétele, az alaptevékenység körében végzett szolgáltatások ellenértéke, a nyereség nélkül tovább számlázott szolgáltatások ellenértéke) 68,1 milliárd forintot tett ki (az összes bevétel 12,6%-át). Ez az 1998. évi teljesítésnél 8,8 milliárd forinttal, 14,8%-kal több és 13,7 milliárd forinttal - 25,2%-kal - magasabb az eredeti előirányzatnál. E körben még mindig reálisabb tervezés szükséges.

Az intézmények egyéb bevételei 20,3 milliárd forintot tettek ki, ami 1,5 milliárd forinttal - 8,0%-kal - magasabb az eredeti előirányzatnál. A növekmény túlnyomó része a helyiségek tartós és eseti bérbeadásának bevétel-emelkedéséből származik. Az általános forgalmi adó bevétel és visszatérülés 38,8 milliárd forint volt, ami 23,6 milliárd forinttal haladta meg az eredeti előirányzatot. A kamatbevételeknél a teljesítés 0,4 milliárd forint volt.

A felhalmozási és tőkejellegű bevételek 36,6 milliárd forintra teljesültek, ami jelentősen meghaladja az eredeti előirányzatot (12,9 milliárd forintot), illetve az előző évi teljesítést (6 milliárd forint). A tárgyi eszközök értékesítéséből 7,5 milliárd forinttal kevesebb összeg származott, mint azt tervezték. A teljesítésből meghatározó arányú, 30 milliárd forint a nem tervezett osztalék és hozambevétel a KHVM-nél.

A támogatások, kiegészítések és átvett pénzeszközök jogcímein az elért bevétel összege 262,1 milliárd forint volt, s ez az összes intézményi és célprogram-bevétel közel felét teszi ki. Ez a tervezett előirányzatot 63,2 milliárd forinttal - 31,8%-kal - haladja meg. Ezek a bevételek nehezen tervezhetők, év közben egyedi döntésekkel, sok esetben egyszeri jelleggel jutnak hozzá az intézmények, a támogatási célprogramok bevételei pedig a befizetések alapját képező tényezők változásától függőek. A társadalombiztosítási alapoktól átvett pénzeszközök a teljesítményfinanszírozás miatt nem tervezhetők pontosan.

A tervezettől való eltérés 63,2 milliárd forintos összegéből az államháztartáson belülről átvett pénzeszköz 83,8 milliárd forinttal - 70,9%-kal - haladja meg a tervezettet, az államháztartáson kívülről (külföldről, vállalkozásoktól, lakosságtól stb.) átvett pénzeszközök összege viszont több, mint 20 milliárd forinttal alacsonyabb az eredeti előirányzatnál, de 26,5 milliárd forinttal magasabb, mint az 1998. évi teljesítés.

A vállalkozási tevékenység - ma már elhanyagolható arányú - bevételei között az ahhoz kapcsolódó áru értékesítés és szolgáltatás bevételei jelennek meg, melyek tervezett összege 7,5 milliárd forint, a teljesítés 9,5 milliárd forint volt, mindössze 1,3 milliárd forinttal haladja meg az előző évi teljesítést.

Összefoglalóan megállapítható, hogy a saját bevételek alakulására, illetve tervezésére együttesen hatott az infláció, a támogatások reálértékének csökkenése, a bevételeket terhelő befizetési kötelezettségek bevezetése. Az átvett pénzeszközök tekintetében - az ismertetett okok következtében - az inflációt meghaladó mértékű jelentős túlteljesítés mutatkozik. Különösen ez utóbbi bevételek tekintetében szükséges az előrelépés a tervezhetőség irányába egyes bevételi elemek központosításával (támogatással való kiváltás mellett), illetve olyan szabályozás kialakítása, amelynek révén megszüntethetők, vagy a minimális szintre mérsékelhetők a fejezeten belüli pénzmozgások, a jelenlegi rendszerben meglévő halmozódások.

4.1.3. A kiadások alakulása

A központi költségvetési szervek 1999. évi kiadásainak alakulását a következő táblázat szemlélteti:

 

 

 

 millió forintban

 1998. évi teljesítés

 1 033 561,6

 1999. évi eredeti előirányzat

 1 156 638,7

 1999. évi módosított előirányzat

 1 141 598,4

 1999. évi teljesítés

 1 197 383,9

Az 1999. évi költségvetésről szóló 1998. évi XC. törvény 47.§ (3) bekezdésében az Országgyűlés elrendelte a központi költségvetés általános tartalékának megemelését a hivatkozott bekezdésben nevesített előirányzatok 1,9%-os csökkentésével. Mindennek végrehajtására az Országgyűlés felhatalmazta a Kormányt [47.§ (5) bek.], amely 2028/1999. (II. 12.) Korm. határozatában érvényesítette az átcsoportosítást (s egyidejűleg zárolta az általános tartalék megemelt összegét). Ennek részeként került csökkentésre a központi költségvetési szervek eredeti kiadási előirányzata, mintegy 15,0 milliárd forinttal. Az ekképpen előálló 1999. évi módosított kiadási előirányzat 108,0 milliárd forinttal (110,5%) haladta meg az 1998. évi teljesítést. Az 1999. évi kiadások mégis 55,8 milliárd forinttal (104,9%) magasabban teljesültek a módosított előirányzatnál, melynek magyarázata a saját bevételek 15,5%-os túlteljesülése. (lásd A saját bevételek c. részt.) Összességében az 1999. évi teljesült kiadás közel 163,8 milliárd forinttal (115,9%) haladta meg a megelőző év összegét.

4.1.4. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál a gazdálkodás során 1999. évben 187,2 milliárd forint előirányzat-maradvány keletkezett. Az előző évek felhasználatlan előirányzat-maradványa 17,4 milliárd forint, így az összes megtakarítás 204,6 milliárd forint. A képződött maradvány közel 100 milliárd forinttal haladja az előző évi maradvány összegét. Döntő része a fejezeti kezelésű előirányzatok kötelezettségvállalással terhelt maradványa, melynek 114 milliárd forintos összegéből 64 milliárd forint a támogatási célprogramok maradványa.

Jelentősebb volumenű előirányzat-maradvány - az előző évekhez hasonlóan - a kiterjedt intézményhálózattal rendelkező, illetve szakmai programok, célfeladatok, támogatási célprogramok finanszírozását végző fejezeteknél képződött. Földművelésügyi és Vidékfejlesztési Minisztérium 10,6 milliárd forint, Gazdasági Minisztérium 15,7 milliárd forint, Közlekedési, Hírközlési és Vízügyi Minisztérium 53,0 milliárd forint, Oktatási Minisztérium 31,8 milliárd forint, Nemzeti Kulturális Örökség Minisztériuma 13,7 milliárd forint.

Az előirányzat-maradvány alakulásában - az előző évhez hasonlóan - csak kismértékben játszott szerepet a vállalkozási tevékenység pénzforgalmi eredményének az alaptevékenység ellátására történő visszaforgatása. A vállalkozási tevékenység pénzforgalmi eredménye mindössze 2,1 milliárd forint volt, a visszaforgatott összeg 1,1 milliárd forint.

Az intézmények önrevízió keretében felülvizsgálták előirányzat-maradványukat, s a jogszabályi előírásoknak megfelelően kimutatták az előirányzat-maradvány azon részét, amely a szabályozásnak megfelelően nem illeti meg a költségvetési szerveket. Az önrevízió keretében elvonandó maradvány 4,8 milliárd forint. Az elvonásra kerülő összegből az ágazati és célfeladatok maradványa 2,2 milliárd forint. Az előző évi 1,7 milliárd forinttal szemben 1,2 milliárd forint az alaptevékenységi bevételek eredeti előirányzatát meghaladó többlet 50%-ának befizetéséből származó összeg. A felajánlott elvonandó összegek a központi költségvetés 2000. évi bevételét képezik.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa a 2000. évi felhasználási lehetőségeket növeli.

4.1.5. A vállalkozási tevékenység alakulása

A központi költségvetési szervek 1999. évi vállalkozási tevékenységből származó bevétele 15,6 milliárd forint volt, mely 4 milliárd forinttal magasabb az előző évinél. Volumene az összkiadáshoz viszonyítva nem jelentős, nem éri el az 1%-ot. E bevétel 57,7%-a a Közlekedési, Hírközlési és Vízügyi Minisztérium, 13,4%-a az Egészségügyi Minisztérium, 7,7%-a a Gazdasági Minisztérium intézményeinél realizálódott. A pénzforgalmi eredménye 2,1 milliárd forint volt, mindössze 0,2 milliárd forinttal magasabb az 1998. évinél. Az alaptevékenységre visszaforgatott összeg meghaladta az 1 milliárd forintot.

4.1.6. A vagyon alakulása

A központi költségvetési szervek éves beszámolási kötelezettségük keretében - a számviteli törvény előírásai szerint - készített mérlegének főösszege 12,6%-kal haladja meg az előző évit.

A befektetett eszközök értéke (1789,2 milliárd forint) 6,9%-kal, a forgóeszközök értéke (401,8 milliárd forint) 47,7%-kal emelkedett.

A hosszabb távon rendelkezésre álló (befektetett) eszközök közül

- a tárgyi eszközök értéke összesen 6%-kal magasabb az előző évi értékénél. Ezen belül az ingatlanok, gépek, berendezések és járművek mérleg szerinti állománya 1999. december 31-én 1332,4 milliárd forint, 7,1%-kal meghaladta az előző év végi értéket. (Ezen belül is az ingatlanok könyv szerinti értéke 7,5%-kal, a gépek, berendezések, járművek értéke 3,4%-kal nőtt.)

- igen jelentős, 72,7%-os az immateriális javak (pl. vagyoni értékű jogok, szoftverek) értékének emelkedése;

- a hosszú lejáratú pénzügyi eszközök (kölcsönök, részesedések, értékpapírok) 21,7%-kal nőttek.

A forgóeszközök változásának összetevői

- a készletek (anyagok, áruk) kismértékű (4,7%-os) csökkenése 90,4 milliárd forintra;

- jelentős mértékben nőtt a költségvetési szervek nyilvántartott követelése, az előző évi 43,4 milliárd forintról 89,2 milliárd forintra;

- csökkent (79,2%-ra) az értékpapírok állománya;

- 77,2%-kal nőtt a pénzeszközök értéke.

A költségvetési szervek vagyonának forrás szerinti összetétele a következőképpen változott:

- a saját tőke 7,4%-os növekedést;

- a tartalékok 85%-os emelkedést;

- a kötelezettségek összesen 22,2%-os növekedést mutatnak.

Figyelemre méltó a költségvetési tartalékok (kiadási megtakarítás) 89,6%-os emelkedése a vállalkozási tartalékok 6,6%-os csökkenése mellett, valamint a kötelezettségeken belül a rövidlejáratú tartozások, hitelek kiemelkedő ütemű (64,3%-os) növekedése.

4.1.7. Személyi kifizetések és létszám

A központi költségvetési szerveknél a személyi juttatások 1999. évi eredeti előirányzata 382,0 milliárd forint, a módosított előirányzat 410,2 milliárd forint volt. Összesen tehát 28,2 milliárd forinttal, 7,4%-kal nőtt az eredeti előirányzat. E módosítás 1%-a kormányzati, illetve 22%-a felügyeleti szervi hatáskörben történt, a döntő rész (77,0%) intézményi kezdeményezésre - bevételi többletekből - valósult meg.

A teljesítés 402 milliárd forintot tett ki, 8,2 milliárd forinttal (2,0%) elmaradt a módosított előirányzattól. Az elmaradás elsősorban az állományba nem tartozók juttatásainál (13,5%), és a külső személyi juttatásoknál (10%) mutatkozott, kevésbé a rendszeres személyi juttatásoknál (4,1%) is, miközben a nem rendszeres személyi juttatások 5,6%-kal nőttek. Az állományba nem tartozók juttatásainak (megbízási díjak, tiszteletdíj, szerzői díj stb.) összege 181 milliárd forint, mely 5% körüli csökkenést jelent az eredeti előirányzathoz képest, az előző évi teljesítést pedig 11%-kal haladja meg.

Mindez együtt arra utal, hogy a meghatározó költségtényező tekintetében a tervezés lényeges kívánnivalókat hagy maga után, és az év közbeni eltérésre a szabályozás jelentős mozgásteret ad.

A személyi juttatásokon belül a teljes munkaidőben foglalkoztatottaknál a rendszeres személyi juttatások teljesítése 268,7 milliárd forintot tett ki, ami 19,7 milliárd forinttal kevesebb az eredeti előirányzatnál. A munkavégzéshez kapcsolódó juttatások (jutalom, túlóra díj stb.) 54,0 milliárd forint, amely viszont - az előbbi megtakarításra is alapozva - 28,3 milliárd forinttal (210%-kal) meghaladta az eredeti előirányzatot. A többlet döntő többségét (21,3 milliárd forint) jutalmak kifizetésére fordították. Az összes jutalom a rendszeres személyi juttatás 11,9%-a, vagyis közel hat heti juttatásnak megfelelő.

A rendszeres személyi juttatások egy főre jutó éves összege 996 ezer forint, a munkavégzéshez kapcsolódó juttatásoké 200 ezer forint, összesen 1196 ezer forint volt. A bruttó átlagkereset növekedés 18,7% az előző évhez viszonyítva. Itt jelezzük, hogy a KSH 1999. évi statisztikája a központi költségvetés teljes munkaidőbeli foglalkoztatottjaira - a zárszámadási adatoktól eltérő - 19,5%-os bruttó átlagkereset növekedést tartalmaz.

A foglalkoztatottak sajátos juttatásai (végkielégítés, jubileumi jutalom, napidíj stb.) 253 milliárd forintot tettek ki, ez 6,6 milliárd forinttal több az eredeti előirányzatnál. A személyhez kapcsolódó költségtérítés (ruházati, közlekedési költségtérítés, üdülési hozzájárulás stb.) 16,6 milliárd forint, a növekedés itt is jelentős (15,3%-os). A részmunkaidőben foglalkoztatottak és az alkalmazott nyugdíjasok személyi juttatásai összesen 6,5 milliárd forintot tettek ki, ami 1,1 milliárd forinttal több a tervezettnél.

A fegyveres erők és rendvédelmi szerveknél az állományba nem tartozók (tartalékos és sorállomány) juttatásainak összege összesen 2,2 milliárd forint, itt 10%-os a csökkenés az eredeti előirányzathoz viszonyítva. Ez összhangban van a haderő-reformmal, melynek során csökken a tartalékos- és sorállomány és növekszik a szerződéses állomány aránya.

A központi költségvetési szerveknél a teljes munkaidőben foglalkoztatottak létszáma 269 707 fő. Ebből köztisztviselő 55 823 fő (20,7%), közalkalmazott 124 120 fő (46%), hivatásos 77 726 fő (28,8%), a bírák, ügyészek, igazságügyi alkalmazottak száma 11 549 fő (4,3%), az egyéb bérrendszer alá tartozó foglalkoztatottaké 88 fő. További 401 fő a választott tisztségviselő.

Az 1999. évi költségvetési törvény a központi költségvetési szerveknél 3,0%-os létszámcsökkentés végrehajtását rendelte el, melynek eredményeként év közben a tervhez képest mintegy 5 ezer fővel (az engedélyezett létszám 1,7%-ával) csökkent a foglalkoztatottak száma.

Az 1998. évi tényleges éves átlaglétszámhoz viszonyítva azonban a teljes munkaidőben foglalkoztatottak száma 3,1 ezer fővel (1,0%-kal) nőtt, döntően a köztisztviselői körben. A részmunkaidőben foglalkoztatottak és az alkalmazott nyugdíjasok száma közel egyezer fővel (9,0%-kal) csökkent.

4.1.8. A bevételek és kiadások, valamint a létszám kormányzati funkciónkénti alakulása

A kormányzati funkciók megfigyelésének és mérésének alapjául a Pénzügyminisztérium először a 2000. évi költségvetés benyújtásakor alkalmazta az ENSZ Statisztikai Hivatala által kiadott COFOG szabványt, melyet a Nemzetközi Valutaalap és az Európai Unió is egyaránt használ. A költségvetési zárszámadások sorában elsőként az 1999. évi beszámoló adatai kerülnek ennek megfelelően bemutatásra.

Az államháztartás funkcionális kiadásai és a központi költségvetési szervek kiadásainak részarányát a következő táblázat szemlélteti:

 

 

 

 

 

 %-ban

 

 Funkciók

 Központi költségvetési szervek / Államháztartás

 

 

 1998. évi teljesült kiadás

 1999. évi teljesült kiadás

 

 Állami működési funkciók

 64,2%

 64,8%

 

 Jóléti funkciók

 9,8%

 10,0%

 

 Gazdasági funkciók

 23,9%

 24,7%

Az államháztartás funkcionális szerkezeti rendjében - annak részeként - a központi költségvetési szervek kiadásai az állami működési funkciók tekintetében teszik ki a legnagyobb arányt (64-65%). Itt találhatók meg azok a klasszikus állami funkciók, amelyek ellátását szinte kizárólag a központi intézményrendszer végzi: törvényhozó és végrehajtó szervek tevékenysége, pénzügyi és költségvetési tevékenységek és szolgáltatások, külügyek, alapkutatás, védelem, igazságszolgáltatás, rend- és közbiztonság, büntetés-végrehajtás. Ezen funkciók ellátására a központi költségvetési szervek összkiadásainak közel 50%-a fordítódik, a költségvetési támogatásból való részaránya mintegy 60%. A központi költségvetési szervek állami működési funkcióinak kiadásaihoz biztosított költségvetési támogatás arány a legnagyobb a funkció kategóriák között, 86-87%.

Az államháztartás egészére kimutatott jóléti funkciókra biztosított kiadásokon belül a központi költségvetési szervek kiadásainak súlya összességében kevésbé jelentős, részaránya 10%. E funkciók közé sorolandó az oktatás, egészségügy, társadalombiztosítási, szociális és jóléti szolgáltatások, lakásügyek, kulturális és vallási tevékenységek, környezetvédelem. A felsorolt funkció főcsoportokon belül azonban egyes funkció csoportok tekintetében meghatározó a központi költségvetési szervek kiadásainak részaránya az államháztartás egészében. Ezek: az oktatáson belül a felsőfokú oktatás (a kiadások 94-95%-a), az egészségügyön belül a közegészségügyi tevékenységek és szolgáltatások (83-84%), valamint a hitéleti tevékenységek (68%), kulturális tevékenységek és szolgáltatások (25%), sport és szabadidős tevékenységek és szolgáltatások (22%). A központi költségvetési szervek jóléti funkcióinak kiadásaihoz biztosított költségvetési támogatás arány mintegy 65%, amely jelzi, hogy jelentős saját bevétel - elsősorban a társadalombiztosítástól - jelentkezik e tevékenységek ellátása során. A központi költségvetési szervek kiadásainak 35%-a, költségvetési támogatásának 33%-a fordítódik jóléti funkciókra.

Az államháztartás gazdasági funkciókra jelzett kiadásaiból a központi költségvetési szervek kiadásai teszik ki annak mintegy 25%-át. Ezek közül a legjelentősebb funkció csoportok: egyéb (elsősorban légi) közlekedés és szállítás (90%), egyéb gazdasági tevékenységek és szolgáltatások (30%), energiaellátás (100%), mező-, erdő-, hal- és vadgazdálkodás (25%). A központi költségvetési szervek kiadásainak mintegy 15%-a, költségvetési támogatásának 6-7%-a került gazdasági funkciókra biztosítva. Gazdasági funkciókra teljesült kiadások mintegy 2/3-a saját bevételből teljesült, amelyre az e területen működő költségvetési szervek nagyarányú szolgáltatási díjbevétele ad magyarázatot.

A központi költségvetési szervek kiadásainak és támogatásának funkcionális megoszlását az alábbi táblázat mutatja:

 

 

 

 

 

 %-ban

 

 Funkciók

 1998. évi teljesült kiadás

 1998. évi teljesült támogatás

 1999. évi teljesült kiadás

 1999. évi teljesült támogatás

 

 Állami működési funkciók

 49,7%

 61,6%

 48,9%

 59,6%

 

 Jóléti funkciók

 35,1%

 31,2%

 35,2%

 33,0%

 

 Gazdasági funkciók

 14,6%

 6,2%

 15,5%

 7,3%

 

 Funkciókba nem sorolható tételek

 0,6%

 1,0%

 0,4%

 0,1%

Jelentős elmozdulások tehát jelentkeztek a központi költségvetési szervek kiadásainak és támogatásának funkcionális eloszlásában. Az állami működési funkciókra biztosított források aránya összességében némileg csökkent, ezen belül a törvényhozó és végrehajtó szervek, a rend- és közbiztonság területére jutó forrásarány csökkent a legjobban, míg növekedett a védelemre és a pénzügyi és költségvetési tevékenységekre biztosított források aránya. A gazdasági funkciókra mind a kiadások, mind a támogatások tekintetében növekedett a ráfordítás, amely elsősorban a közlekedés és az egyéb gazdasági tevékenységek és szolgáltatások területén jelentkezett. A jóléti funkciókon belül - a kiadások szinten maradása mellett, - növekedett a támogatások aránya, mely jórészt a közép- és felsőfokú oktatásban, valamint az egyéb szociális támogatásoknál jelentkezett.

A központi költségvetési szervek körében az 1998. évihez képest a kiadások 15,9%-kal (1197,4 milliárd forintra), a támogatások 15,6%-kal (802,9 milliárd forintra), a bevételek 16,2%-kal (394,5 milliárd forintra) nőttek.

A fenti alapvető funkciókon belül az egyes funkciókon belül az egyes tevékenység csoportok ráfordításai a következőképpen alakultak.

A felsőoktatás ágazat működési kiadásai 166,0 milliárd forintról 189,7 milliárd forintra (23,7 milliárd forinttal, 14,3%), támogatása 87,1 milliárd forintról 106,9 milliárd forintra (19,8 milliárd forinttal, 22,7%), a bevételek 81,3 milliárd forintról 90,8 milliárd forintra (9,5 milliárd forinttal, 11,7%) nőttek az előző évi teljesítéshez képest. A kiadás és támogatásnövekedés fő indoka, hogy - az 1999. évi költségvetés priorizált területeként - emelkedtek a képzési-fenntartási normák, mely a tandíjkompenzáció áthúzódó hatásával együtt a személyi juttatások jelentős - a felsőoktatási intézmények szintjén - 19,3%-os emelésére nyújtott fedezetet. A hallgatói létszámemelkedés tovább folytatódott, az államilag finanszírozott létszám nappali tagozaton 13 ezer fővel nőtt.

A hallgatói juttatások összkiadása a létszámemelkedéssel arányosan nőtt. A hallgatói normatíva emelésére nem került sor, azonban a tandíjak eltörlésének hatása jelentős indirekt támogatást jelentett. A kollégiumi ellátás normája és a lakhatási támogatás 10%-kal, 33 ezer forintra emelkedett.

A felsőoktatási törvény módosítása (1999. évi LII. törvény) és a kapcsolódó rendeletek megteremtették az intézményi integráció jogi hátterét. Az intézményhálózat átalakításához (integráció) a folytatódó világbanki fejlesztési program biztosított forrásokat (beruházásokra 1,3 milliárd forint, mely az előző évi 1,5 milliárd forintos maradvánnyal egészült ki). A program nem beruházási céljaira jutó 1,0 milliárd forint intézményfejlesztésre, vezetőképző programra, a hallgatói hitelprogram előkészítésére és különböző információs rendszerek fejlesztésére szolgált.

A sport és szabadidős tevékenységeket és szolgáltatásokat ellátó szervek 1999. évi összkiadása közel 8,7 milliárd forint volt, az 1998-as évi 7,3 milliárd forintnál 19,5%-kal magasabb összeg. A bevételek 10,3%-kal csökkentek az 1998. évihez képest, és 2,4 milliárd forintot tettek ki. (A csökkenésben szerepet játszott a Budapest Sportcsarnok decemberben történt leégése, és más sportlétesítmények csökkenő bevétele). A támogatások az előző évhez képest 3,1 milliárd forinttal növekedtek (6,6 milliárd forintról 9,7 milliárd forintra), a növekedés 47,2%-os. A támogatási összeg öt költségvetési fejezetben került felhasználásra, legnagyobb része, 9,1 milliárd forint (94,5%) az Ifjúsági és Sportminisztérium fejezetben. A növekedés jelentős részét a sportszervezetek köztartozásának rendezésére (1,0 milliárd forint), a létesítmények és stadionok korszerűsítésére (0,9 milliárd forint), az olimpiai feladatok támogatására (0,6 milliárd forint) fordították.

A kulturális tevékenységek és szolgáltatások ellátásához az 1999. évi tényleges működési kiadás 27,3 milliárd forint, amely az 1998. évi kiadást 45,2%-kal haladta meg. Ezen belül az 1999. évi tényleges bevétel 6,6 milliárd forint, amely az 1998. évi tényleges bevételhez viszonyítva 53,5%-kal nőtt, sok esetben a kötelezettségekkel terhelt pénzmaradványok áthozatalával.

A két esztendő közötti jelentős mértékű forrásbővülést részben szerkezeti változások magyarázzák, mint a Nemzeti Kulturális Örökség Minisztériumának átadott pénzmaradványok (csaknem 1 milliárd forint), de főleg a külföldi kulturális intézetek (2,3 milliárd forint), a kulturális feladatfinanszírozás (többek között a millenniumi programok) támogatása (3,3 milliárd forint), illetve olyan az előző évihez képest új feladatok támogatása, mint a Nemzeti Örökség Program célelőirányzatára (2 milliárd forint) és a kulturális szaktörvényekből adódó (telematikai fejlesztések) feladatokra fordított támogatások megduplázódása (0,8 milliárd forintról 1,5 milliárd forintra).

Az 1999. évi tényleges támogatás 27,5 milliárd forint volt, ami az 1998. évihez viszonyítva 71,9%-os növekedést jelent. A kulturális terület anyagi lehetőségeit bővítette az 1999. évtől támogatási célprogramként működő Nemzeti Kulturális Alapprogram, amely közel 5 milliárd forintos bevételéből támogatta a központi kulturális intézményeket, továbbá a kulturális célok megvalósítását.

Az elsősorban kutatóintézetekben, egyetemeken végzett alapkutatás kiadása 18,8 milliárd forintról 21,5 milliárd forintra (2,7 milliárd forinttal, 14,4%), támogatása 12,2 milliárd forintról 13,9 milliárd forintra (1,7 milliárd forinttal, 13,9%) nőtt az 1998. évi teljesítéshez képest. Az alapkutatásban dolgozók létszáma 5100 fő, az előző évihez képest alig változott.

A műszaki fejlesztés működési kiadása és támogatása kismértékben (240 millió forint, illetve 50 millió forint) nőtt, mellyel a kiadások 1,7 milliárd forintot, a támogatások 1,4 milliárd forintot értek el. A műszaki fejlesztés finanszírozása, ami döntően a műszaki fejlesztési célelőirányzaton keresztül valósult meg. E célelőirányzat 1999. évi kiadása (6,3 milliárd forint) ugyan 400 millió forinttal kisebb az előző évinél, de ugyanezen időszakban a támogatása 0,4 milliárd forinttal (5 milliárd forintról 5,4 milliárd forintra) nőtt.

A kutatóintézeti konszolidációs folyamat eredményeként az akadémiai szervezeti rendszerben 1999. január 1-jére jelentős változások zajlottak le, az elmúlt évben további korrekciókra nem került sor. A Magyar Tudományos Akadémia fejezet költségvetési támogatása 19,7%-kal, 14,7 milliárd forintra nőtt. Ezen felül a központi beruházási támogatások összege 0,6 milliárd forint, az OTKA programoké közel 3,0 milliárd forint volt, ami 400 millió forintos növekményt tartalmaz.

A törvényhozó és végrehajtó szervek támogatása meghaladta az 59,5 milliárd forintot, mely az eredeti előirányzatnál 7,8 milliárd forinttal alacsonyabb. A saját bevételek összege 13,9 milliárd forint, közel kétszerese a tervezettnek. Ebből adódóan a kiadási lehetőség 71,6 milliárd forint volt, 13,3 milliárd forinttal haladja meg a tervezettet. Az 1998. évi 85,7 milliárd forint összegű kiadáshoz és 26,6 milliárd forintos saját bevételhez képest mutatkozó csökkenés oka alapvetően technikai jellegű, mivel a Fővárosi és megyei közigazgatási hivatalok 1999. évi költségvetési előirányzata már nem tartalmazta a nem állami szociális és egyházi intézmények normatív támogatását.

A kiadási, bevételi, támogatási eredeti előirányzatokhoz viszonyított teljesítése eltérésében közrejátszott többek között a támogatási előirányzatok 1999. évi 1,9%-os csökkentése (mely összeg a központi költségvetés általános tartalékát növelte), valamint egyes tárcák esetében (pl. OM, KHVM) a fejezeti kezelésű előirányzatok igazgatási címen keresztül történő felhasználása, mely az 1998. évben is jellemző volt.

Az igazságszolgáltatás területén a bíróságok, ügyészségek, valamint az egyéb igazságszolgáltatási szervek és feladatok támogatása 36,5 milliárd forint volt, az év közben elrendelt zárolások miatt közel 1 milliárd forinttal kevesebb, mint az eredeti előirányzat. A saját bevételek 2,8 milliárd forintra teljesültek az eredetileg tervezett 2,6 milliárd forinttal szemben, de 0,7 milliárd forinttal elmaradnak az 1998. évi ténylegesen befolyt bevételek összegétől.

A fentiek szerint kialakult 39,3 milliárd forint tényleges kiadás közel 1 milliárd forinttal kevesebb az 1999. évi módosított előirányzatnál. Az 1998 évi tényadatokat 8,5 milliárd forinttal meghaladó 1999. évi keretek biztosították - a folyamatos működésen túl - a bírák és ügyészek, igazságügyi alkalmazottak új javadalmazási rendszerére való beállás fedezetét (az 1998. július 1-jei hatálybalépés teljes évre kiegészített összegét), a büntetőeljárásról szóló, valamint a szabálysértési törvény módosításából eredő, továbbá a 2000. évi többletfeladatok ellátására biztosított létszámhelyek 1999. szeptember 1-jétől történő folyamatos feltöltésének kiadásait.

A büntetés-végrehajtás igazgatásának és működtetésének támogatásához 1999. évben 15 milliárd forint állt rendelkezésre, amely főleg a központi beruházások terhére történt átcsoportosítás révén 0,7 milliárd forinttal volt több az 1999. évre jóváhagyott előirányzatnál. A bevételek a tervezett 2,1 milliárd forinttal szemben 1,9 milliárd forintra teljesültek. A 17,1 milliárd forint kiadási előirányzat biztosította az alapfeladatok ellátását, ezen belül a fegyveres szervek hivatásos állományú tagjainak szolgálati viszonyáról szóló 1996. évi XLIII. törvény szerinti illetményrendszerre való beállást, valamint a fogvatartottak létszámának emelkedéséből adódó többletkiadások fedezetét. A fogvatartottak foglalkoztatására létrejött gazdasági társaságok speciális kiadásaira 0,5 milliárd forint állt rendelkezésre.

A rendvédelem és közbiztonság, valamint a tűzvédelem csoportba tartozó funkciókat ellátó szervek 1999. évi összkiadása megközelíti a 154,7 milliárd forintot, ami az előző évinél 9,7%-kal (13,6 milliárd forinttal) több. Ugyanezen időszakot tekintve e szervek támogatása 8,3%-kal emelkedett.

A többlet-előirányzatokból megkezdődött a rendőrségnél a tanúvédelem szervezeti hátterének megteremtése, a bűnügyi nyilvántartó rendszer fejlesztése (Robotzsaru program), és befejeződött a hároméves modernizációs program (technikai fejlesztés). A Határőrségnél PHARE-segély igénybevételével megkezdődött a schengeni követelményeknek megfelelő határőrizeti és határregisztrációs rendszer kiépítése. A tűzvédelem ágazatban - szintén PHARE-segély felhasználásával - folytatódott a nagyteljesítményű gépjárműfecskendők beszerzése. A polgári nemzetbiztonsági szolgálatoknál 1999. év végén a Kormány elrendelte a rádióelektronikai és mobil-lehallgató rendszerek fejlesztésének folytatását.

Az 1999. évi bevételnövekmény mintegy 9,8 milliárd forint (200% az eredeti előirányzathoz képest), ami jelzi az intézmények alultervezési gyakorlatát, és többletforrásait feladataik ellátására. Nominálértéken a Rendőrség bevételei emelkedtek kiugróan (5,6 milliárd forinttal), a dinamikáját tekintve azonban a tűzoltóság mintegy 1,2 milliárd forintos (1021%-kos) növekménye. A rendőrségnél a bevétel-emelkedést a közúti járművek forgalomba helyezésével kapcsolatos hatósági díjbevételek, az alaptevékenység körében végzett szolgáltatások ellenértéke, valamint a bérleti díjbevételek kedvező alakulása eredményezte. A tűzoltóságnál a tűzvédelmi bírság és a biztosítók tűzvédelmi hozzájárulása bevezetésének tudható be a túlteljesítés.

A védelem működési kiadásai az 1999-es költségvetési évben összesen 141,9 milliárd forintot tettek ki, mely 29,6 milliárd forinttal (26,4%-kal) haladta meg az előző évi hasonló kiadásokat. A támogatások növekménye mintegy 14,7 milliárd forint, amely 14,1%-os emelkedést jelent. A növekedés elsődlegesen a honvédelmi tárca területén realizálódott.

A Honvédelmi Minisztérium fejezet kiadása - amely itt nem tartalmazza a más funkciókba sorolt igazgatási, felsőoktatási, egészségügyi, igazságszolgáltatási, a kormányzati frekvencia hálózat működtetésével, a hadigondozotti közalapítvány támogatásával, valamint a felhalmozással kapcsolatban felmerül 28,2 milliárd forint összegű kiadásokat - 138,4 milliárd forint volt. A kiadások a Magyar Honvédség Repülő és légvédelmi csapatainál 13,8%-kal (2,0 milliárd forinttal), a Magyar Honvédség Szárazföldi csapatainál 17,5%-kal (3,2 milliárd forinttal), míg a Magyar Honvédség Parancsnoksága (Honvéd Vezérkar) és közvetlen szervezeteinél 27%-kal (12,1 milliárd forinttal) emelkedtek. A Belügyminisztérium Polgári Védelem kiadásai 3,1 milliárd forint, az egyéb védelmi kiadások (rögzített kapacitások fenntartása, országmozgósítással összefüggő feladatok végrehajtása) 0,4 milliárd forintot tettek ki.

A bevételek 13 milliárd forinttal haladták meg az előző évit, amely 131,4%-os növekedésnek felel meg. Ez a növekedés elsődlegesen a Honvédelmi Minisztérium által az Állami Privatizációs és Vagyonkezelő Rt. részére átadott felesleges ingatlanok ellenértékéből keletkezett.

A NATO definíciónak megfelelő védelmi kiadások 1999-ben összesen 187,7 milliárd forintot tettek ki, amely 29,5 milliárd forint (18,7%) növekedésnek felel meg, és az előzetesen számított 11486 milliárd forint GDP 1,63%-a. Ezen belül a Honvédelmi Minisztérium kiadása - a Hadigondozottak Közalapítvány kiadásait figyelmen kívül hagyva - 162,0 milliárd forint, a Belügyminisztérium Határőrségé pedig 24,8 milliárd forint volt. Az egyéb védelmi kiadásokra (rögzített kapacitások fenntartása, országmozgósítással összefüggő feladatok, K-600-as információs rendszer üzemeltetése) 0,9 milliárd forint került felhasználásra.

A pénzügyi és költségvetési tevékenységek és szolgáltatások kiadása 88,6 milliárd forint volt, 18,4 milliárd forinttal (26,2%) nőtt az előző évhez képest. A 11,0 milliárd forint saját bevétel 3,5 milliárd forinttal magasabb, a 82,1 milliárd forint támogatás 14,8 milliárd forinttal (22,2%) több az előző évinél. Az APEH kiadása 45,9 milliárd forint, amely 15 milliárd forinttal haladja meg az előző évit. A növekedés oka az 1999-ben engedélyezett mintegy 3000 fős létszámnövekedés, melyet az APEH nyomozati jogkörével, a különleges ügyek intézésével, a járulékbeszedéssel, behajtással és ellenőrzéssel kapcsolatos többletfeladatok indokoltak. A VPOP 1999. évi kiadása 26,3 milliárd forint, amely 3,3 milliárd forinttal haladja meg az 1998. évit. A 14,3%-os emelkedést az EU-hoz való csatlakozással összefüggő többletfeladatok okozták.

1999-ben az előző évhez viszonyítva 38%-kal, 9,2 milliárd forinttal nőtt a külügyek intézményei és feladatai kiadása és támogatása. A növekmény részben 1998-ban még nem mutatkozó feladatoknak - így a NATO-ba lépéssel összefüggő költségvetési hozzájárulás stb. (1,6 milliárd forint), valamint az EU tárgyalásokkal kapcsolatos költségek megjelenésének - a következménye. A költségvetési törvényben az előző évhez képest jelentősen nőtt néhány előirányzat, többek között a külképviseletek cím kiadási előirányzata (3,3 milliárd forinttal, támogatása 2,2 milliárd forinttal), melyet az év közbeni előirányzat módosítások tovább növeltek. Ez utóbbiból 2,5 milliárd forintot az 1998. évi maradvány igénybevétel, 1,5 milliárd forintot a fejezeten belüli átcsoportosítások - többek között a nemzetközi tagdíjak - tettek ki. 13%-al növekedett az ITD-H Kereskedelmi Szolgálat, 39,3%-al a Határon Túli Magyarok Hivatalának támogatása. Csaknem megkétszereződött a Phare segélyprogramok teljesítése (1999-ben csaknem 1 milliárd forint), 30%-al nőtt a határon túli magyarokat támogató alapítványok forrása (1 milliárd forintra) és 15%-al a Magyarok Világszövetségének támogatása.

A Tüzelő- és üzemanyag, valamint energiaellátási feladatok intézményei (Műszaki Biztonsági Főfelügyelet, Magyar Energia Hivatal, Országos Atomenergia Hivatal) feladatainak kiadása 3,5 milliárd forint volt, ami 0,5 milliárd forinttal magasabb az előző évinél. Az intézmények feladataikat döntően saját bevételből - 3,3 milliárd forint - látják el. Költségvetési támogatásuk (Országos Atomenergia Hivatal 0,3 milliárd forint), az előző évhez képest nem változott.

Bányászat és ipar intézményei (Szénbányászati Szerkezet-átalakítási Központ, Magyar Geológiai Szolgálat, Magyar Bányászati Hivatal) feladatainak kiadása 2,6 milliárd forint volt, ami az előző évit 0,3 milliárd forinttal haladta meg. Az intézmények feladat-finanszírozásra felhasznált saját bevétele 1,4 milliárd forint, ami az előző évihez képest 0,3 milliárd forint bevétel - növekedést jelent és döntően a Magyar Geológiai Szolgálat növekményét tartalmazza. Költségvetési támogatásuk (1,2 milliárd forint), az előző évhez képest nem változott.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és feladatok tényleges kiadása 50,8 milliárd forint volt, amely 4,8 milliárd forinttal (10,5%) több az előző évinél. A saját bevétel 26,2 milliárd forint, amely 3,3 milliárd forinttal, a támogatás 25,5 milliárd forint, amely 1,5 milliárd forinttal nőtt az 1998 évihez képest. A támogatás növekménye a nem biztosítható elemi károk támogatását szolgálta. A saját bevételek növekedése kisebb volt, mint 1997-98 között, amelynek oka a szakigazgatási, hatósági és földhivatali díjbevételeinek kisebb mértékű emelése. A növekedés tartalmazza e mellett a PHARE támogatásából elnyert pályázatok bevételeit is.

A közlekedési és távközlési tevékenységeket és szolgáltatásokat végző intézmények kiadása 52,9 milliárd forint, bevétele 47,3 milliárd forint, támogatása 7,1 milliárd forint volt. A kiadás az 1998. évi teljesítéshez képest 12,2 milliárd forinttal (29,8%), a bevétel 6,0 milliárd forinttal (14,5%), a támogatás az előző évi 0,3 milliárd forinthoz képest 6,8 milliárd forinttal nőtt. A támogatásnövekedés szinte kizárólag az Útgazdálkodási és Koordinációs Igazgatóság (UKIG) évközi előirányzat-módosításából származik az ár- és belvízkárok miatti közúti helyreállítási feladatok finanszírozására. A többletkiadás emellett a Légiforgalmi és Repülőtéri Igazgatóság (3,1 milliárd forint), a közlekedési felügyeletek (2,0 milliárd forint) és a hírközlési intézmények (0,3 milliárd forint) ráfordításainak növekedéséből adódik.

A közlekedési és távközlési területhez tartozó ágazati célelőirányzatok kiadási és saját bevételi előirányzata 4,9 milliárd forint volt, ami az előző évi 3,8 milliárd forinthoz képest 29%-os növekedést jelent. Ezen belül csökkenést eredményezett a megszűnt közlekedési infrastruktúra (PHARE) program (2,3 milliárd forint), és növekedést az útrehabilitációs (PHARE) program (0,4 milliárd forint), valamint az újonnan belépő további PHARE programok: MÁV modernizációs program (2,4 milliárd forint), MÁV technikai segélyprogram (0,3 milliárd forint), hírközlési szektor reformja program (0,2 milliárd forint).

Egyéb gazdasági tevékenységeket és szolgáltatásokat végző intézmények kiadása 67,4 milliárd forint volt, ami 12,5 milliárd forinttal (23,0%) haladta meg az előző évi teljesítést a támogatás 7,8 milliárd forintos (40,2%), valamint a saját bevételek 6,1 milliárd forintos (16,3%) növekedése terhére. A növekmény nagy része a vízügyi és árvízvédelmi intézmények (8,5 milliárd forint), a munkaügyi központok (1,4 milliárd forint) többletfeladatainak fedezetét szolgálta. A külföldi segélyekből támogatott programok (PHARE, ISZVP) ráfordítására 2,4 milliárd forinttal nőtt a kiadás az előző évihez képest.

A környezetvédelem intézményei és célfeladatai kiadása 9,0 milliárd forint volt, mely megegyezik az előző évivel. Csökkenés tapasztalható a Környezetvédelmi PHARE programoknál, növekedés a kiemelt városok szennyvíztisztítási programján.

Az egyéb általános közösségi szolgáltatások kiadása 17,0 milliárd forint volt (ebből 4,9 milliárd forint saját bevétel), az előző évhez képest 4,6 milliárd forinttal (37%-kal) több. Ennek hátterében alapvetően a saját bevételek 160%-os növekedése (3,0 milliárd forint) áll. A támogatás összege mintegy 0,7 milliárd forinttal több az előző évinél (összesen 11,5 milliárd forint). A bevételek - és egyúttal a kiadások - jelentős mértékű változása elsősorban a nemzetközi követelményeknek megfelelő okmánycsalád bevezetésével kapcsolatban jelentkező előirányzat-növekedésből adódik. Ez egyrészt a Belügyminisztérium fejezeti kezelésű előirányzatai között (mintegy 1,5 milliárd forint összegű bevétel, illetve kiadás növekedésként), másrészt a Központi Nyilvántartó és Választási Hivatal és az Adatfeldolgozó Hivatal (1999. február 1-től Központi Adatfeldolgozó, Nyilvántartó és Választási Hivatal) címeken (mintegy 1,4 milliárd forint) kiadásnövekedésként) jelenik meg.

4.1.9. A támogatási célprogramok alakulása

A támogatási célelőirányzatok negyedik éve működnek az ágazati hovatartozásuk alapján egy-egy minisztérium fejezeti kezelésű előirányzataként. Ez 30 célelőirányzatot jelent 8 központi fejezetnél.

A támogatási célprogramok (a megszűnt ún. elkülönített állami pénzalapok) a központi költségvetés kiadásai között 228,7 milliárd forintot tesznek ki és a központi költségvetés kiadásaiból 6,4%-ot képviselnek. Az előző évhez képest jóval nagyobb az arányuk a kiadásokon belül, hiszen a „négy nagy” elkülönített állami pénzalap (Útalap, Környezetvédelmi Alap, Nemzeti Kulturális Alap, Vízügyi Alap) 1999-től szűnt meg és került be a központi költségvetés támogatási célprogramjai közé.

A támogatási célprogramok az általános közösségi szolgáltatások (alapkutatás, műszaki fejlesztés), a szórakoztató, a kulturális és vallási tevékenységek (sport és szabadidős, kulturális és egyéb közösségi tevékenységek) a környezetvédelem valamint a termelő és nem termelő gazdasági egységek (mező-, erdő-, hal-, vadgazdálkodás, közlekedés és távközlés, egyéb gazdasági tevékenységek) működése területén jelennek meg.

A fenti szerkezeti változás következtében a közlekedés és a távközlés területén került felhasználásra a támogatási célprogramok 51,7%-a, a mező-, erdő-, hal-, vadgazdálkodás fejlesztését 16,6% szolgálta. Az általános közösségi szolgáltatások között került elszámolásra a mintegy 9,5 milliárd forint felhasználását jelentő kutatási és műszaki fejlesztési tevékenység támogatása. Az egyéb gazdasági tevékenységek növelésére fordított kiadások 15,4%-ot tettek ki. Ez utóbbi keretében több mint 12 milliárd forintot használtak fel a Gazdaságfejlesztési célelőirányzaton belül, 6,3 milliárd forintot a Turisztikai célelőirányzatra és 5,8 milliárd forintot a Vidékfejlesztési célfeladatok megvalósítására. A kiadások jelentős részre a kis- és középvállalkozások fejlesztését és működését segítette elő. Az agrárgazdaság területén az 1999. évi kiadások az előző évi teljesítés alatt maradtak, mivel év közben több alkalommal is csökkentették az előirányzatot (a folyó támogatásokhoz történő átcsoportosítás következtében).

A Környezetvédelmi alap célfeladatok 1999. évben felhasznált 22,2 milliárd forint kiadási összegéből környezetvédelmi fejlesztési támogatás 13,7 milliárd forint (61,7%), közcélú környezetvédelmi feladatok 2,6 milliárd forint (11,7%), tájrendezési és természetvédelmi vagyonkezelés 1,3 milliárd forint (5,9%) volt. Ezen kívül a további célok: környezetvédelmi feltétel javítása 1 milliárd forint (4,5%), kezelés, működtetés, bevételek beszedése és ellenőrzés 1,7 milliárd forint (7,7%), termékdíj visszaigénylés 1,4 milliárd forint (6,3%), kármentesítés 0,5 milliárd forint (2,2%).

Összességében a kiadások csaknem háromszorosára, ezen belül a támogatások pedig két és félszeresre növekedtek az előző évihez képest.

4.2. A társadalmi szervezetek támogatása

A társadalmi önszerveződések közül a pártok a párttörvénynek megfelelően, választási eredményeik alapján kapták támogatásukat, összesen 2,3 milliárd forintot, amely mintegy 340 millió forinttal 38%-kal haladta meg az előző évi támogatást. Az egyházak hitéleti tevékenységének támogatása a közvetlen költségvetési hozzájárulásból, ami a közgyűjtemények óvására, a kulturális örökség értékeinek rekonstrukciójára, nemzetközi tevékenységük támogatására, hittanoktatásra és az alapintézmények működtetésére szolgál, valamint átengedett bevételként a magánszemélyek személyi jövedelemadójának 1%-ából (3,3 milliárd forintból az előző évinél 0,3 milliárd forinttal azaz 10%-kal többől) áll.

A társadalmi szervezetek közül a Magyar Vöröskereszt, a Magyar Nyelv és Kultúra Nemzetközi Társasága, a TIT, a Magyarok Világszövetsége, valamint a MTESZ önálló előirányzat-csoportként szerepelt a költségvetésben. A fogyatékosokat képviselő és segítő szervezetek, valamint a Magyar-Máltai Szeretetszolgálat névre szóló kiemelt előirányzattal rendelkeznek, a többi - országos, vagy regionális jelentőségű - társadalmi szervezet pedig pályázat útján részesülhet az Országgyűlés fejezetnél előirányzott működési támogatásban. Más tárcák is támogatják a társadalmi szervek tevékenységét attól függően, hogy milyen mértékben vállalnak át állami feladatot. A helyi önkormányzatoktól származó támogatások címzettjei túlnyomórészt a helyi jelentőségű társadalmi szervezetek. Átengedett bevételként az adófizetők rendelkezése alapján személyi jövedelemadójuk 1%-ából 2,9 milliárd forint jutott a társadalmi szervezeteknek és az alapítványoknak. A kisebbségi szervezeteknél az előző évhez hasonlóan alakult a támogatások struktúrája. Az alapítványok támogatása jelentőségükhöz igazodik, akár nevesítetten, akár pályázati vagy egyéb úton elnyert támogatással jutottak hozzá.

A helyi önkormányzatok által nyújtott támogatások minden kategóriában növekedtek, jelezve, hogy 1999-ben anyagi helyzetükhöz mérten nagyobb gondot fordítottak a társadalmi önszerveződések támogatására. Az egyházak, az alapítványok és a magánintézmények központi forrásból származó támogatásának változása az általuk nyújtott szolgáltatások, állami feladatvállalások bővülésével magyarázható

4.3. Humánszolgáltatások normatív támogatása

A szociális, a köz- és felsőoktatási feladatokat ellátó egyházak, alapítványok, közalapítványok, közhasznú társaságok, társadalmi szervezetek, gazdasági társaságok és e feladatokat főtevékenységként végző egyéni vállalkozók az általuk nyújtott humánszolgáltatásokhoz normatív állami hozzájárulásban részesültek. A közoktatási, valamint a szociális és gyermekjóléti, gyermekvédelmi közfeladatok támogatásánál a normatívák mértéke - azonos jogcímeken és feltételek mellett - megegyezett a helyi önkormányzatoknál alkalmazott normatívákéval. Mind a közoktatási, mind a szociális feladatokat ellátó egyházi intézmények fenntartói a normatív állami hozzájáruláson túl - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény feltételei szerint - kiegészítő támogatásban is részesültek. Ennek mértéke a közoktatásban tanulónként 65 216 forint, a szociális ellátásban a megállapított normatíva 29,1%-a volt.

A közoktatási és szociális célú humánszolgáltatások normatív és kiegészítő támogatását a Belügyminisztérium fejezet költségvetése tartalmazta, a finanszírozás a közigazgatási hivatalok útján történt. A nem állami felsőoktatási intézmények normatív támogatását a felsőoktatási törvény előírásai szerint az Oktatási Minisztérium fejezet költségvetése külön előirányzaton tartalmazta.

A humánszolgáltatások normatív támogatására a Belügyminisztérium 1999. évben 17,5 milliárd forintot irányzott elő, a tényleges teljesítés 30,0 milliárd forint, a tervezettnél 12,5 milliárd forinttal, mintegy 70%-kal több. A tanulók és az ellátottak száma is meghaladta a tervezettet. A nem állami közoktatási intézmények tanulóinak átlaglétszáma az előző évhez képest 55 ezer fővel 177,5 ezer főre nőtt, ebből 89,8 ezer fő egyházi, 46,3 ezer fő alapítványi, 41,4 ezer fő pedig egyéb fenntartású nem állami, nem önkormányzati intézményben tanult.

Az 1999. év decemberében elfogadott zárszámadási törvény keretében az egyházi közoktatási intézmények kiegészítő támogatásánál a megelőző évben jelentkező eltérés rendezésére 995,2 millió forint került pótlólag kiutalásra. Az egyházi intézményfenntartók esetében a kiegészítő támogatás teljesítésénél az eltérés rendezésére az önkormányzati tervezett és tényleges adatok ismeretében az éves költségvetés végrehajtásáról szóló törvényben kerül sor.

4.4. A Társadalombiztosítási Alapok és a központi költségvetés kapcsolata

4.4.1. A Társadalombiztosítási Alapok 1999. évi helyzete

A társadalombiztosítás pénzügyi alapjainak 1999. évi költségvetését tartalmazó 1998. évi XCI. törvény 41 654,0 millió forintos hiányt határozott meg, és a hiány teljes összege az Egészségbiztosítási Alapnál jelentkezett. Az alrendszer tényleges hiánya 46 567,0 millió forint, amely az Egészségbiztosítási Alapnál képződött 47 692,9 millió forint deficit és a Nyugdíjbiztosítási Alapnál jelentkező 1125,9 millió forint szufficit egyenlege. A tervezett és a tényleges egyenleg közötti 4913,0 millió forint eltérés az előirányzatnál 714,2 millió forinttal nagyobb bevételek és az előirányzatot 5627,2 millió forinttal túllépő kiadások következménye.

A törvény az alapok költségvetésének bevételi főösszegét 1 569 500,0 millió forintban határozta meg, a tényleges teljesítés ezt némileg meghaladva 1 570 214,2 millió forint. A bevételek alakulását több körülmény együttes hatása befolyásolta. Az élőmunka-költségek mérséklése érdekében a munkáltatói járulék mértéke 39%-ról 33%-ra csökkent, miközben a fix összegű egészségügyi hozzájárulás havi összege 2100 forintról 3600 forintra nőtt, megtörtént a%-os egészségügyi hozzájárulás bevezetése, valamint a magán-nyugdíjpénztári tagok által a felosztó-kivonó rendszerbe fizetendő nyugdíjjárulék mértéke 1-ről 2%-ra változott. A járulékfizetési kötelezettség alá tartozó jövedelmek felső összeghatára napi szinten 4290-ről 5080 Ft-ra emelkedett.

Az alrendszer bevételeinek meghatározó hányadát képező társadalombiztosítási (munkáltatói) és biztosítotti (egyéni) járulékok együttes előirányzatát 1 155 489,0 millió forintban határozta meg a törvény. A teljesítés - mintegy 2,6%-kal meghaladva - 1 185 799,8 millió forint. A bevételek kedvező alakulásában lényeges szerepet játszott, hogy a járulékköteles jövedelmek döntő részét adó nemzetgazdasági szintű bruttó keresettömeg növekedése a tervezettnél mintegy 3,5%-ponttal volt nagyobb. A kérdéses bevételek tartalmazzák a társadalombiztosítás kintlévőségeinek behajtásából származó bevételeket is, ezek előirányzata 45 500 millió forint, a teljesítés ettől lényegesen elmaradva, 20 955 millió forint. A különbséget a kintlévőségek állományában bekövetkezett, a behajthatóságot kedvezőtlenül érintő változások, valamint elszámolás-technikai tényezők okozták. Szintén jelentősen elmaradt az előirányzattól (21 600,0 millió forint) a késedelmi pótlék és bírság címén érkező bevétel, ennek összege 3241,7 millió forint. A tervezett és a tényleges összeg közötti különbséget elsősorban az un. kiegyenlítési sorrend változása, valamint a 10 000 Ft-ot meg nem haladó járuléktartozások elengedésére vonatkozó törvényi rendelkezések alkalmazása magyarázza. A tételes és a %-os egészségügyi hozzájárulás együttes előirányzata 171 677,0 millió forint, a teljesítés 156 785,6 millió forint, ennél 14 891,4 millió forinttal kisebb. Ezen belül a tételes hozzájárulás esetében a teljesítés 148 239,7 millió forint, ami csak csekély mértékben 3337,3 millió forinttal kisebb, mint az előirányzat (151 577,0 millió forint). A %-os egészségügyi hozzájárulásból 20 100,0 millió forint bevételt irányzott elő a költségvetés, a teljesítés 8545,9 millió forint. Ennek értékelésénél figyelembe kell venni, hogy újonnan bevezetett bevételről van szó. A munkáltatók által fizetendő táppénz-hozzájárulásból származó bevételek 12 348,0 millió forintot tettek ki, az előirányzat 10 500 millió forint túlteljesítését döntően a tervezettnél valamivel nagyobb táppénzkiadásokhoz igazodó befizetések indokolják.

A Társadalombiztosítási Alapok tervezetthez közeli egyenlegének kialakulásában lényeges szerepet játszott a vagyongazdálkodásból származó bevételek 53 700,0 millió forintban meghatározott előirányzatának jelentős, mintegy 20 134,2 millió forinttal történő túlteljesítése. Ezen többletbevételek az Alapokból finanszírozott ellátások teljesítését szolgálták. A kérdéses összegből a 2214/1999. Korm. határozat értelmében 5000 millió forint a gyógyszer-támogatási előirányzat 141 000 millió forintra történő megemelésének egyik forrását képezte.

Az Alapok kiadási főösszegét a törvény 1 611 154,0 millió forintban határozta meg, a teljesítés ezt némileg meghaladva 1 616 781,2 millió forint. A 5627,2 millió forintot kitevő túllépés nagyobb hányada, 4712,6 millió forint az Egészségbiztosítási Alapnál képződött, ezen belül is elsősorban a természetbeni egészségbiztosítási ellátások körében jelentkezett. Az ide tartozó gyógyszer-támogatási kiadások előirányzatát a költségvetési törvény 122 932,0 millió forintban határozta meg, amit tekintettel a kiadások évközi alakulására a társadalombiztosítás pénzügyi alapjai 1998. évi költségvetésének végrehajtásáról rendelkező 1999. évi XCIII. törvény 141 000,0 millió forintra módosított. A teljesítés 139 461,0 millió forint az eredeti előirányzatot 16 529,0 millió forinttal meghaladta, de a módosított előirányzatot nem érte el. Az eredeti előirányzat túllépését számos tényező okozta, mindenekelőtt az, hogy az új gyógyszerár-támogatási rendszert csak július hónaptól vezették be, így annak megtakarítást eredményező hatása legfeljebb 4-5 hónapig érvényesülhetett.

Az Egészségbiztosítási Alap legnagyobb súlyú kiadási előirányzatát képező gyógyító-megelőző ellátások esetében a költségvetési törvény 350 165 millió forintot irányzott elő, a teljesítés ennél mintegy 3,2%-kal kisebb (338 877,4 millió forint). Az előirányzat részét képezte az Egészségbiztosítási Alap kiadási főösszegének 1%-ában meghatározott 6950,0 millió forint nagyságú céltartalék, melynek felhasználását a törvényi előírás az I. félévi gazdasági folyamatok ismerete alapján meghozandó kormánydöntéstől tette függővé. A kérdéses összeg felhasználására nem került sor, s tovább csökkentették az előirányzatot - a gyógyszertámogatás előirányzatának várható túllépése miatt - a különböző kormányhatározatok (2077/1999. Korm. határozat, valamint a 2214/1999. Korm. határozat) alapján együttesen, 6100,0 millió forintot kitevő zárolások. Növelte viszont a gyógyító-megelőző ellátásokra felhasznált kiadásokat, hogy a 2375/1999. Korm. határozat értelmében a korábbi zárolásokból az utolsó hónapban 1700,0 millió forint felhasználására került sor a fekvőbeteg szakellátásban.

Táppénzkiadásokra 46 800,0 millió forint volt az előirányzat, a teljesítés ezt 5,1%-kal túllépve 49 204,9 millió forint. Az itt keletkezett többletkiadásokat elsősorban a táppénzes napok tervezettnél nagyobb mértékű növekedése okozta.

A két alap együttes nyugdíjkiadására 1 010 786,0 millió forintot irányzott elő a törvény, a tényleges kiadások 1 010 281,7 millió forintot tesznek ki, az eltérés mindössze 504,3 millió forint.

A Nyugdíjbiztosítási Alapból finanszírozott nyugellátások esetében az előirányzat 893 102,0 millió forint túllépése 1230,3 millió forint, míg az Egészségbiztosítási Alapból fizetendő korhatár alatti III. csoportos rokkantsági és baleseti ellátások kiadása az eredeti előirányzatnál (117 684,0 millió forint) - az ellátottak létszámának, a létszámcserélődés mértékének és a korhatáremelésből adódó többletkiadások hatásának a tervezetthez képest elmaradása miatt - 1734,6 millió forinttal kisebb. A szóban forgó kiadások alakulását döntően a nyugdíjemelés átlagos mértéke, és ennél jóval kisebb súllyal a különböző automatizmusok (a létszámváltozás nagysága, az összetétel változása és a cserélődés, valamint a kiegészítő ellátások számának növekedése) befolyásolták. 1999-ben az ellátások egy főre jutó emelésének átlagos %-os nagysága 14,2, a főellátásokra jutó emelés ennél valamivel nagyobb 14,5%, míg a kiegészítő ellátások átlagos emelése 8%-os mértékű volt.

Az alapkezelők működési kiadásai az előirányzat - 35 413,0 millió forint - összegénél valamivel kisebbek, a teljesítés 34 999,7 millió forint. A teljesítést az előző évi maradvány felhasználása, és a tárgyévi működési többletbevételek is befolyásolták.

4.4.2. A központi költségvetés közvetlen hozzájárulásai a társadalombiztosítási ellátások finanszírozásához

A magánnyugdíjpénztári rendszerbe átlépők miatt a Nyugdíjbiztosítási Alapnál kieső járulékbevételek pótlására adandó központi költségvetési támogatás nagyságát 69 857,0 millió forintban határozta meg a törvény, a ténylegesen átadott összeg csak 57 245,0 millió forint.

A Nyugdíjbiztosítási Alap kiadásainak támogatása címen előirányzott 19 434,0 millió forint összegből átutalt összeg nagysága 9040,0 millió forint.

A gyermekgondozási segélyben részesülők utáni munkáltatói járulék összegét a központi költségvetés az eredeti előirányzattal megegyező nagyságban, 10 500,0 millió forint összegben átutalta.

Az Egészségbiztosítási Alap bevételeinek kiegészítéséhez a központi költségvetés a jövedéki adóból 26 700,0 millió forint átadását irányozta elő, az összeg átutalása hiánytalanul megtörtént.

4.4.3. A kincstári egységes számlához kapcsolódó megelőlegezési számla igénybevétele a társadalombiztosítási kiadások finanszírozásához

A társadalombiztosítás pénzügyi alapjai a bevételek és a kiadások napi összegeinek szükségszerű eltéréseiből adódó hiányok fedezetéhez a kincstári egységes számlához kapcsolódó megelőlegezési számla igénybevétele útján kamatmentes hitelt kaphatnak.

Ennek az összegnek a felső határát a Magyar Köztársaság 1999. évi költségvetéséről szóló 1998. évi XC. törvény 28. §-a nem korlátozta, s szintén ugyanezen szakasz rendelkezett az igénybevétel szabályairól. A hitelállomány nyitó és zárónapi értékeit, valamint a minimális és maximális napi értékeket és a napi igénybevétel átlagos nagyságára vonatkozó adatokat tartalmazza a következő táblázat.

 

 

 

 

 

 

 

 millió forintban

 

 Megnevezés

 Egészségbiztosítási Alap

 Nyugdíjbiztosítási Alap

 

 Nyitó állomány (I. 4.)

 77 980,0

 18 689,0

 

 Záróállomány (XII. 29.)

 45 860,0

 3 782,0

 

 Minimális napi érték

 45 860,0

 3 782,0

 

 Maximális napi érték

 146 815,0

 150 102,0

 

 Átlagos napi érték

 113 513,0

 57 813,0

4.5. Pénzbeli juttatások a központi költségvetésből

4.5.1. Családi támogatások

A családi pótlék kiadásaira a költségvetés 133 800,0 millió forintot irányzott elő, melynek meghatározásánál a költségvetés már számolt azzal, hogy a kérdéses ellátás - miként a gyermekgondozási segély és a gyermeknevelési támogatás - 1999. január 1-jétől újból alanyi jogú lett. A teljesítés 131 134,4 millió forint, ami némileg marad el az előirányzott összegtől. Az eltérés abból adódik, hogy az igénybevevők havi átlagos létszámának a növekedése valamelyest kisebb volt a tervezés során feltételezett értéknél.

Az anyasági támogatás előirányzata 2300 millió forint, a kiadások 2120,0 millió forintra teljesültek. Az előirányzattól való eltérést az élveszületések számának 1999-ben bekövetkező további csökkenése magyarázza.

A gyermekgondozási segély céljaira 47 700,0 millió forintot tervezett a költségvetés, a teljesítés 44 730,0 millió forint. A különbséget az igénybevevők tervezett és tényleges létszámának eltérése okozta.

Gyermeknevelési támogatásra 8000,0 millió forint volt előirányozva, a tényleges kiadás 7640,4 millió forint. Ebben a támogatásban átlagosan (IV. hónaptól számolva) közel 54 ezer család részesült. Az egy családra jutó átlagos havi támogatási összeg mintegy 15 787 forint.

4.5.2. Jövedelempótló és jövedelem-kiegészítő szociális ellátások

A rokkantsági járadék céljaira kifizetett összeg 3767,0 millió forint, ami mintegy 367 millió forinttal több, mint az előirányzat. Az ellátottak átlagos létszáma közel 9%, az egy főre jutó átlagos ellátási összeg mintegy 11% %-kal haladta meg az előző évi értéket.

A megváltozott munkaképességűek járadékára előirányzott összeg 39 000,0 millió forint, a teljesítés ennél közel 2,6%-kal kisebb, 37 993,0 millió forint. Az idetartozó ellátások közül a meghatározó nagyságrendet képviselő főellátásként folyósított rendszeres szociális járadék esetében az átlagos havi létszám mintegy 4%-kal, az egy főre jutó havi ellátási összeg hozzávetőleg 10,6%-kal nőtt az előző évi értékhez viszonyítva.

Az egészségkárosodási járadék kiadásai az előirányzat 1400,0 millió forint közelében teljesültek, nagyságuk 1448,0 millió forint. Az érintett létszám közel háromezer fő, ami nagyjából megegyezik az előző évi értékkel, így az egy főre jutó ellátási összeg növekedése döntően az emelés hatását tükrözi.

A bányászok korengedményes nyugdíjára és a szénjárandóság pénzbeli megváltására szánt 3500,0 millió forint nagyságú előirányzatból 3188,0 millió forint a felhasználás, ez az összeg közel azonos nagyságú az 1998. évi teljesítéssel.

Mezőgazdasági járadékok előirányzata 7400,0 millió forint, a felhasználás ennél az összegnél kisebb nagyságú 6459,0 millió forint. A szóban forgó jogcímen 1999-ben mintegy 35 ezer fő részesült ellátásban, ebből 20,0 ezer fő főellátásként havonta átlagosan 20 043,-Ft nagyságú összeghez jutott.

Vakok személyi járadékára 3900,0 millió forintot irányzott elő a költségvetés, a teljesítés ettől némileg elmaradva 3826,0 millió forint.

A megváltozott munkaképességűek kereset-kiegészítésére fordított kiadás 660,0 millió forint, ami az előirányzatnál 160 millió forinttal, illetve 32,0%-kal magasabb.

A politikai rehabilitációs és más nyugdíj-kiegészítések céljára tervezett összeg 10 800 millió forint, a teljesítés 9868,0 millió forint, ami a megelőző évi tényadatot 395 millió forinttal haladja meg. A szóban forgó összeg a politikai rehabilitációs nyugdíj-kiegészítésen kívül, a nemzeti helytállásért pótlékot, a nemzeti gondozotti ellátásokat, a különféle kifizetésekhez és címekhez kötött pótlékokat stb. is tartalmazza.

Házastársi pótlékra fordított kiadások 4812,0 millió forintot tettek ki, az előirányzattól - 4800 millió forinttól - való eltérés minimális mértékű. Ezen a címen mintegy 56,0 ezer fő részére, havonta átlagosan 7160,-Ft kifizetése történt.

A cukorbetegek támogatására, lakbértámogatásra és katonai családi segélyre együttesen 430,0 millió forintot szánt a költségvetés, a teljesítés 373,0 millió forint.

4.5.3. Különféle jogcímeken adott térítések

A közgyógyellátottak után fizetendő központi költségvetési térítés előirányzatát a törvény 11 100,0 millió forintban határozta meg, a teljesítés ugyanekkora.

Az egészségügyi feladatok ellátásával kapcsolatos központi költségvetési térítés összege az előirányzattal, 2700,0 millió forinttal egyezett meg. Szintén az Egészségbiztosítási Alap bevételeit gyarapította a terhesség-megszakítás költségeinek megtérítésére fizetett összeg, a teljesítés az előirányzattal 890,0 millió forinttal azonos.

A folyósított ellátások utáni térítésre 2200,0 millió forintot irányzott elő a költségvetés, ennek átutalása hiánytalanul megtörtént.

4.6. A helyi önkormányzatok gazdálkodása

A helyi önkormányzatok 1999. évi gazdálkodási feladatait 3173 önkormányzat végezte: 1 fővárosi, 23 kerületi, 19 megyei, 22 megyei jogú városi, 195 városi és 2913 községi önkormányzat (222 nagyközségi, 2691 egyéb községi önkormányzat).

4.6.1. A költségvetési szabályozórendszer működésének értékelése

A helyi önkormányzatok az 1999. költségvetési év során 1541,9 milliárd forint tárgyévi bevételből gazdálkodtak, ami 8,4%-kal haladta meg az eredeti előirányzatot és 10,3%-kal magasabb az előző évi teljesítéshez viszonyítva.

A bevételeken belül az állami támogatások és hozzájárulások, valamint a központi költségvetésből átengedett személyi jövedelemadó együttesen - az 1998. évivel csaknem azonosan - közel 42%-os arányt képviseltek. Ez az arány 3,5%-ponttal alacsonyabb az előirányzat szerintinél, ami azt jelzi, hogy év közben megnövekedett az önkormányzatok saját bevételeinek súlya a központi költségvetési kapcsolatokból származó bevételekkel szemben.

Jelentős - mintegy 39% - volt a túlteljesítés a helyi adóbevételeknél, különösen az iparűzési adó bevételek révén.

Figyelemreméltó, hogy 1999-ben a helyi adók összes bevételeken belüli súlya már eléri a 12,9%-ot, valamelyest meghaladva a személyi jövedelemadó lakhelyen maradó részének (12,4%-os) arányát.

Ez visszaigazolja az 1999-ben bevezetett - az SZJA mellett az iparűzési adóerőképességet is számításba vevő - jövedelemkülönbség mérséklési rendszernek az indokoltságát és időszerűségét.

Az átvett pénzeszközök összességükben az előirányzatnak megfelelően teljesültek (99,6%).

A felhalmozási és tőke jellegű bevételek kissé jobban alakultak az előirányzathoz képest (105%) elsősorban annak következtében, hogy a vártnál jobb lehetőségek adódtak - különösen a nagyvárosok esetében - a vállalat értékesítésből származó bevételek teljesítésére, ám 1998-hoz képest még így is enyhe reálérték vesztést mutatnak.

A bevételek kedvező alakulása mellett is folyamatos odafigyelést igényelt az önkormányzatok részéről az év során jelentkező áremelkedések és más negatív piaci hatások kezelése a közszolgáltatások színvonalának megtartása érdekében. Meglehetősen nagy megterhelést okozott a szélsőséges időjárási viszonyok miatti hó, bel-és árvíz károk felszámolása.

Az előző évekhez képest számottevően mérséklődő infláció ellenére is feszített volt a gazdálkodás. E körülmények, mind az önkormányzatokat, mind költségvetési szerveiket a bevételek és kiadások fokozott összehangolására kényszerítették.

A helyi önkormányzatok kiadásai 7,8%-kal haladták meg az 1999. évi előirányzatot, ami összességében az 1998. évi kiadások reálértékének megtartását jelenti.

Ehhez a tárgyévi bevételek 1998. évinél kissé nagyobb mértékű maradvány felhasználásával történő kiegészítése vált szükségessé. Év végére a maradványok nemcsak visszapótlásra kerültek, ellenkezőleg a helyi önkormányzatok tartalékai összességében enyhén növekedtek is.

Mindezeket figyelembe véve megállapítható, hogy az 1999. évi forrásszabályozás megteremtette az önkormányzatok számára az eredményes gazdálkodás kereteit, kellő mozgásteret és érdekeltséget biztosítva számukra a nagyobb bevételek elérésére, és megfelelő önállóságot a kitűzött céljaik megvalósítására.

4.6.2. Az 1999. évi önkormányzati költségvetés végrehajtása

4.6.2.1. Az önkormányzatok feladatellátásának értékelése

Az önkormányzatok 1999. évben mind a kötelező, mind az önként vállalt feladataikat teljesítették, biztosítani tudták intézményeik működését. Sok önkormányzat a kötelező feladatellátást és ennek folyamatosságát azonban csak jelentős áldozatokkal, erőfeszítésekkel, a rendkívüli takarékos, hatékonyságra törő gazdálkodással tudta megvalósítani.

A meglévő intézményhálózat működtetése, az eddig elért színvonal megtartása és a minimális fejlesztések megvalósítása érdekében az önkormányzatok többsége szigorította gazdálkodásának feltételeit.

Több önkormányzatnál merült fel évközben likviditási probléma, amelyet feladatok átütemezésével, illetve rövid lejáratú működési hitelek igénybevételével oldottak meg.

Az önhibáján kívül hátrányos helyzetben lévő forráshiányos önkormányzatok az őket megillető kiegészítő állami támogatás összegének terhére utólagos elszámolási kötelezettség mellett finanszírozási előleget vehettek igénybe.

Az önkormányzatok egy része intézményeik hatékonyabb működtetése és a feladatellátás színvonalának szinten tartása érdekében folytatta az intézményi struktúra szűkítését, racionalizálását. Több önkormányzat élt a létszámleépítés lehetőségével, az önként vállalt feladatok csökkentésével vagy megszüntetésével. Ennek látható jelei a létszámcsökkentés, intézmények átvilágítása, összevonása, megszűntetése.

A források szűkössége miatt a költségvetési intézmények épületeinek állagát érintő munkálatokra, az elhasználódott eszközök cseréjére, készletek beszerzésére csak a legszükségesebb esetben került sor.

Az egyes területeken jelentkező - mint pl. a szociális törvényből adódó - feladatok továbbra is nagy terhet róttak a hátrányos, illetve az országos átlagot meghaladó munkanélküliséggel sújtott térségekre, településekre.

A működőképesség megőrzése mellett a településeken továbbra is kiemelt feladatként jelent meg a lakossági kommunális és szociális ellátás javítására irányuló törekvés, ennek következtében javult a települések infrastrukturális ellátottsága.

Az egészségügyi feladatok finanszírozása a jelenlegi formában továbbra is gondot jelent az önkormányzatoknak. Az önkormányzatok ellátási felelőssége, az OEP finanszírozás és a különböző szakmai előírásoknak való kötelező megfelelés a gazdálkodás területén nehezen hozható összhangba.

Az előzőeken túlmenően az ország több száz településén okozott nem várt nehézségeket az 1999. évben tapasztalt rendkívüli időjárás (havazás, tavaszi- és nyári ár-, illetve belvíz). A központi költségvetés segítségével és a helyi erőforrások mozgósításával az érintett önkormányzatok megoldották a rájuk hárult váratlan többletfeladatokat.

Összességében megállapítható, hogy az önkormányzatok a nehéz gazdasági feltételek mellett is elérték alapvető céljukat: fenntartották működőképességüket, komoly erőfeszítésekkel és esetenként az intézkedésekhez elkerülhetetlenül társuló feszültséggel teljesítették a lakosság ellátásából adódó feladataikat.

A helyi önkormányzatok mérlegének konszolidált egyenlege 23,0 milliárd forint. Ha nem vesszük figyelembe a 21,9 milliárd forint összegű privatizációs bevételt, akkor a privatizációs bevétel nélküli konszolidált egyenleg 1,1 milliárd forint, a tavalyi önkormányzati kiadások és bevételek szintjéhez képest lényegesen javuló tendenciát mutat.

Azzal együtt, hogy a helyi önkormányzatoknál egységes pénzalap van, indokolt az egyenleget külön vizsgálni, a folyó- és felhalmozási bevételekre és kiadásokra bontva.

A folyó bevételek és kiadások hitelműveletek nélküli egyenlege 100,8 milliárd forint, ahol a kiadások között figyelembevételre kerültek a különféle működési célú államháztartáson kívüli pénzeszköz-átadások, kölcsönnyújtások, valamint a társadalom- és szociálpolitikai juttatások, továbbá az ellátottak pénzbeni juttatásai is. Ennek alakulásában szerepet játszik, hogy az évközi rövidlejáratú értékpapírok forgalmából az önkormányzatok még mindig jelentős kamatbevételre tettek szert. A helyi adók bevétele is több mint 36,0 milliárd forinttal haladta meg a helyi költségvetési rendeletekben, és 16,0 milliárd forinttal az évközi rendelet-módosításokban prognosztizált összeget. A gazdasági környezet alakulása következtében az előre becsülthöz képest nagyobb számban és mértékkel működtettek helyi adókat. A legnagyobb bevételt képező iparűzési adónál az önkormányzatok korábbinál nagyobb hányada alkalmazott maximális adómértéket. Jelentős a nem lakás céljára szolgáló helyiségek bérbeadásából származó bevételek növekedése is.

Kiadási oldalról a költségvetési törvény előirányzataihoz képest magasabban, az önkormányzatok által, saját módosított rendeleteikben tervezettekhez képest viszont némileg alacsonyabban teljesültek a személyi juttatások és dologi kiadások. Ami a személyi juttatásokat illeti, az un. rendszeres személyi juttatások némileg alacsonyabban realizálódtak, ugyanakkor a tavalyi tendenciának megfelelően a nem rendszeres és a külső személyi juttatások növekedése volt a dinamikusabb. Ezek a külső megbízások számának emelkedésére utalnak, valamint arra, hogy a munkanélküli jövedelempótló támogatás folyósításának már feltétele az érintettek által elvégzett közmunka, mely szintén ezen a soron kerül elszámolásra.

A felhalmozási bevételek és kiadások hitelműveletek nélküli egyenlege - 77,8 milliárd forint. Az 1997. és az 1998. évi tőkemérlegek egyenlegének alakulását is összevetve megállapítható, hogy az 1997. évi közel 4,1 milliárd forintos többletből mind az 1998. évi, mind az 1999. évi hiány kialakulásának alapvető oka a privatizációs bevételek erőteljes csökkenése még akkor is, ha ez 1999-re lényegében megállt, illetve némileg még emelkedett is. 1994-től a további három évben több mint 10-szeresére emelkedett e bevételek köre. Az 1997. évi kiugróan magas, több mint 91,0 milliárd forint már akkor a folyamat várható kimerülését vetítette előre. Ezt igazolja a privatizációs bevételek 1998. évi 19,4 milliárd forintos és 1999. évi 21,9 milliárd forintos mértéke is. E bevételek nélküli mérlegegyenlegek 1998. illetve 1999. évi alakulása (-86,5, -127,7, valamint -99,7 milliárd forint) már sokkal kiegyenlítettebb, a folyamatokat jobban érzékeltető képet mutat.

Összességében látható, hogy a lezárt év fejlesztési kiadásainak finanszírozását az ugyanilyen célú bevételeken - mindezeken belül a privatizációs bevételeken - túlmenően döntő részben a folyó-működési mérleg többlete és csak másodsorban, és csak bizonyos önkormányzatok esetében a hitelfelvétel biztosította. A folyamat fontos jellemzője tehát, hogy a privatizációs bevételek - amelyek részvények értékesítéséből, valamint vállalatok eladásából származnak - 1999-ben sem működési kiadásokat finanszíroztak, hanem a tárgy évi fejlesztések forrásául szolgáltak.

A működési bevételek és kiadások, valamint fejlesztési bevételek és kiadások egyenlegének számítása 1997-1999. években

 

 

 

 

 

 

 

 millió forintban

 

 Megnevezés

 1997. évi teljesítés

 1998. évi teljesítés

 1999. évi teljesítés

 

 Intézményi tevékenységek bevételei ÁFA-val***

 122 552,0

 150 120,0

 162 481,6

 

 Kamatbevételek

 33 402,0

 34 315,0

 32 167,1

 

 Illetékek

 18 232,0

 21 527,0

 24 657,3

 

 Helyi adók

 111 162,0

 145 826,0

 198 363,2

 

 Környezetvédelmi bírság

 351,0

 353,0

 362,9

 

 Egyéb sajátos bevételek

 20 065,0

 23 810,0

 27 159,3

 

 Személyi jövedelemadó

 135 652,0

 179 090,0

 191 495,0

 

 Gépjárműadó

 7 910,0

 8 842,0

 11 444,1

 

 Működési célú állami hozzájárulások és támogatások összesen

 310 637,0

 355 040,0

 393 440,9

 

 Egészségbiztosítási Alaptól átvett pénzeszközök

 167 748,0

 190 252,0

 211 660,4

 

 Egyéb államháztartáson belüli átutalások

 33 422,0

 40 563,0

 43 594,8

 

 Államháztartáson kívülről számazó pénzeszközök**

 15 764,0

 18 610,0

 18 013,1

 

 Folyó, működési bevételek összesen

 976 897,0

 1 168 348,0

 1 314 839,7

 

 Személyi juttatások

 332 959,0

 389 682,0

 447 400,8

 

 Tb. járulék, munkaadói járulék, eü. hozzájárulás

 150 321,0

 174 538,0

 184 133,4

 

 Dologi kiadások

 333 941,0

 377 015,0

 443 216,6

 

 Társadalom és szociálpolitikai juttatások

 60 870,0

 87 900,0

 89 960,9

 

 Ellátottak pénzbeni juttatása

 2 565,0

 3 514,0

 4 542,4

 

 Működési célú pénzeszköz átadás államháztartáson belülre

 1 671,0

 1 402,0

 1 299,1

 

 Működési célú pénzeszköz átadás államháztartáson kívülre**

 33 373,0

 34 681,0

 43 524,9

 

 Folyó, működési kiadások összesen

 915 700,0

 1 068 732,0

 1 214 078,1

 

 Folyó, működési bevételek és kiadások egyenlege

 61 197,0

 99 616,0

 100 761,6

 

 Tárgyi eszközök, föld és immateriális javak értékesítése

 51 242,0

 51 404,0

 60 164,9

 

 Részvények értékesítése

 81 251,0

 15 665,0

 17 126,5

 

 Vállalat értékesítéséből származó bevételek

 9 258,0

 3 696,0

 4 793,3

 

 Államháztartáson belüli felhalmozási bevételek

 14 153,0

 21 218,0

 20 748,2

 

 Államháztartáson kívüli felhalmozási bevételek

 29 452,0

 28 764,0

 25 317,7

 

 Fejlesztési célú állami hozzájárulások és támogatások összesen**

 38 087,0

 50 613,0

 55 552,2

 

 Fejlesztési, felhalmozási bevételek összesen

 223 443,0

 171 360,0

 183 702,8

 

 Tárgyi eszközök, föld és immateriális javak felhalmozása

 128 004,0

 160 675,0

 153 272,7

 

 Államháztartáson belüli felhalmozás célú átutalások

 2 142,0

 1 261,0

 1 323,5

 

 Államháztartáson kívüli felhalmozás célú átutalások

 29 788,0

 31 768,0

 32 537,9

 

 Nagyértékű tárgyi eszközök felújítása

 25 813,0

 30 520,0

 40 558,9

 

 Felhalmozások ÁFA-ja

 33 658,0

 55 521,0

 33 778,3

 

 Fejlesztési, felhalmozási kiadások összesen

 219 405,0

 279 745,0

 261 471,3

 

 Fejlesztési, felhalmozási bevételek és kiadások egyenlege

 4 038,0

 - 108 385,0

 - 77 768,5

 

 Privatizációs bevétel nélküli fejlesztési bevételek és kiadások egyenlege

 - 86 471,0

 - 127 746,0

 - 99 688,3

 

 GFS rendszerű bevételek összesen

 1 200 340,0

 1 339 708,0

 1 498 542,5

 

 GFS rendszerű kiadások összesen

 1 135 105,0

 1 348 477,0

 1 475 549,4

 

 GFS rendszerű egyenleg

 65 235,0

 - 8 769,0

 22 993,1

 

 Privatizációs bevétel nélküli GFS rendszerű egyenleg

 - 25 274,0

 - 28 130,0

 1 073,3

 

 

 * A címzett és céltámogatásokat, valamint 1996. évtől a területi kiegyenlítést szolgáló felesztési célú támogatást tartalmazza.

 ** Kölcsönnyújtást is tartalmazza

 ***ÁFA-t is tartalmaz

4.6.2.2. A bevételek alakulása

A helyi önkormányzatok 1999. évi tárgyévi bevételeinek összege 1541,9 milliárd forint. Ez az összeg 144,5 milliárd forinttal, 10,3%-kal nagyobb az 1998. évi bevételnél, az 1999. évre tervezett országgyűlési előirányzatot pedig 8,4%-kal haladja meg.

Ezen túlmenően az önkormányzatok feladataik finanszírozására igénybe vettek az előző évi pénzmaradványaikból 101,4 milliárd forintot. Így mindösszesen a helyi önkormányzatok rendelkezésére állt 1643,3 milliárd forint bevétel, amely az előző évhez képest 155,7 milliárd forinttal magasabb.

Az előző évek pénzmaradványának igénybevétele mintegy 4,4 milliárd forinttal növekedett segítve a tárgyévi gazdálkodást.

A helyi önkormányzatok 1998. évi és 1999. évi bevételi forrásainak megoszlása 

 

 

 %-ban

 

 Megnevezés

  1998. évi teljesítés

 1999. évi országgyűlési előirányzat

  1999. évi teljesítés

 

 1. Saját folyó bevételek

 26,9

 24,3

 28,8

 

 ebből: - helyi adók

 10,4

 10,1

 12,9

 

 2. Átengedett bevételek

 13,5

 14,9

 13,3

 

 ebből: - személyi jövedelemadó

 12,8

 14,0

 12,4

 

 - gépjárműadó

 0,6

 0,8

 0,7

 

 3. Felhalmozási és tőke jellegű bevételek

 8,7

 8,6

 8,3

 

 4. Állami hozzájárulások és támogatások 

 29,0

 31,0

 29,1

 

 ebből: - normatív állami hozzájárulások

 19,4

 20,3

 18,7

 

 - címzett és céltámogatások

 2,6

 3,4

 2,5

 

 5. Egészségbiztosítási Alaptól átvett pénzeszközök

 13,6

 15,2

 13,7

 

 6. Egyéb átvett pénzeszközök, visszatérítések

 4,2

 3,6

 4,0

 

 7. Hitel, kötvény bevétel, értékpapír vásárlás

 4,1

 2,4

 2,8

 

 Tárgyévi bevételek összesen:

 100,0

 100,0

 100,0

A táblázat adataiból láthatóan a helyi önkormányzatok tárgyévi teljesített összes bevételén belül az országgyűlési előirányzathoz képest jelentősebben nőtt a saját folyó bevételek, ezen belül is a helyi adók, valamint az átvett pénzeszközök és a hitelbevételek aránya. Csökkent - elsősorban az előbbiekben említett túlteljesített bevételek súlyának növekedése miatt - a felhalmozási és tőke jellegű bevételek, az átengedett bevételek, az állami hozzájárulások és támogatások, az Egészségbiztosítási Alaptól - az egészségügyi intézmények teljesítményhez igazodó finanszírozására - átvett pénzeszközök részaránya.

A bevételek főbb csoportonként a következők szerint alakultak:

A saját folyó bevételek összege 443,6 milliárd forint, amely 18,0%-kal haladja meg az előző évit és 28,2%-kal magasabb a költségvetésben számítotthoz képest.

Ezen belül:

- Az intézményi működési bevételek 194,6 milliárd forintra teljesültek, az előző évi teljesítést 10,2 milliárd forinttal, 5,5%-kal haladják meg. Ez a növekedés az intézmények - részben kiadásokkal is együttjáró - bevétel növelési tevékenységének eredményességét mutatja, amely összefügg a szolgáltatások teljesítményeivel, illetve díjának emelésével. Az intézményi tevékenységek bevételei az előirányzattal azonosak, az előző évhez képest azonban 9,9%-kal nőttek. A működési bevételeken belül a kamatbevételek 32,2 milliárd forintot tettek ki, amely közel azonos az 1998. évi összeggel. A magas kamatbevétel túlnyomó része továbbra is az ÁPV Rt. által a helyi önkormányzatokat megillető, de késedelmesen átutalt - főleg belterületi földértékével kapcsolatos - kamatbevételből származott. Az ÁPV Rt. ugyanis a részvények átadására vonatkozó kötelezettségének nem tudott eleget tenni, így a járandóságot később készpénzben folyósította, s megfizette a jogszabály alapján járó kamatokat is. A kamatbevétel magas szintjének alakulása kismértékben az önkormányzatok rugalmas, a kamatelőnyöket lehetőség szerint kihasználó pénzgazdálkodásával is összefügg. Ebben jelentős szerepe volt annak is, hogy az önkormányzatok egyre növekvő része a saját gazdálkodásában az intézmények finanszírozására a Magyar Államkincstáréhoz hasonló - ún. „kiskincstári”- rendszert vezetett be. Ezáltal a likviditás javult, a felesleges pénzmozgások elkerülhetőek voltak, az átmenetileg kamatoztatható bevételek összege növekedett és így kamatbevétel többletet értek el.

- Az illetékbevétel helyi önkormányzatokat megillető összegét a központi tervezés 23,0 milliárd forinttal vette számításba. A teljesített bevétel 24,7 milliárd forint, amely 7,2%-kal nagyobb a tervezettnél. A növekedés oka, hogy az ingatlanárak emelkedése az általános árszínvonal emelkedésénél nagyobb volt, így bővültek az illetékalapok.

- A gépjárműadó helyi önkormányzatokat megillető központi előirányzata 11,9 milliárd forint volt, míg a ténylegesen elért bevétel 11,4 milliárd forint, amely 96,1%-os teljesítésnek felel meg. A szabályozás szerint a települési önkormányzat által a belföldi gépjárművek után beszedett adóból a törvényben meghatározott alsó adótétellel (1999. évben 600 forint/100 kg) számított összeg fele-fele arányban oszlik meg az önkormányzat és a központi fejezeti útfejlesztési és fenntartási célelőirányzat között. Ha a képviselő-testület, illetve a közgyűlés az alsó adótételnél magasabb mértéket állapít meg, a különbözetből származó bevétel 100%-ban az önkormányzatot illeti meg. Az önkormányzatok által az alsó adóhatárnál magasabb adótétellel realizált bevétel összege - az önkormányzatokat megillető 11,4 milliárd forinton belül - 2,8 milliárd forint volt.

- A helyi adóbevétel az önkormányzatoknál 198,4 milliárd forintra teljesült, amely a központilag előirányzotthoz képest (143,0 milliárd forint) 38,7%-kal, azaz 55,4 milliárd forinttal magasabb összeg. A túlteljesítés több tényező hatására alakult ki. Az önkormányzatok a gazdasági kényszer hatására nagyobb számban és mértékkel vezettek be, illetve működtettek helyi adókat. Az 1999. évben 2813 önkormányzat, az összes önkormányzat 89%-a élt a helyi adók működtetésének lehetőségével. Jelentősen emelkedett az adómérték az iparűzési adó esetében, és az építmény- és telekadónál is növekedés figyelhető meg.

A helyi adók közül:

az iparűzési adó az önkormányzatok által a legnagyobb számban megállapított adónem, amelyet 1892 helyen vezettek be, ez 285-el több önkormányzatot jelent 1998. évhez képest. A helyi adókon belül változatlanul a legjelentősebb bevételi forrást - 171 milliárd forinttal - az iparűzési adó jelentette, amely 46 milliárd forinttal volt több, mint az előző évben. Az iparűzési adót működtető önkormányzatok kb. 80%-a 1%-ban és afelett állapította meg az adómértéket. Az maximális - 1,7%-os - adómértéket az önkormányzatok 22%-a - közöttük a fővárosi önkormányzat - alkalmazta. Az iparűzési adómértékek emelkedése összefügg azzal, hogy a nettó árbevételből az adóalap megállapítása során az anyagköltség 66%-a is levonható volt.

Az iparűzési adó megkülönböztetett jelentőségét az adja, hogy az összes helyi adóbevételen belüli aránya évek óta kb. 86%. Az iparűzési adónál bevételt növelő tényező volt - az iparűzési adómértékek emelkedésén kívül -, hogy az árszínvonal növekedése miatt emelkedett az adóalap (nettó árbevétel) és emellett a gazdasági növekedés hatása is jelentkezett az adóbevételben.

Az iparűzési adó jelentős hányada - 43,6%-a - 1999. évben is a fővárosi önkormányzatok bevételét képezte. A fővárosi önkormányzatoknál a fenti okok mellet a dinamikus növekedés azzal függ össze, hogy Budapesten található a legtöbb pénzintézet, biztosító stb., amelyek jellemzően nem anyagigényes vállalkozások.

A magánszemélyek kommunális adója az önkormányzatok által a másik leggyakrabban működtetett adónem, amelyet 1661 önkormányzat alkalmaz az illetékességi területén. A helyi adót bevezető önkormányzatoknak több mint fele - 59%-a - élt ezzel a lehetőséggel, amelyből 3,4 milliárd forint adóbevételük keletkezett. A magas bevezetési arány annak tudható be, hogy az adó megállapítása, adminisztrációja viszonylag kevés ráfordítással jár. A lakossággal is könnyebb ezt az adónemet elfogadtatni. A magánszemélyek kommunális adójának mértékét az önkormányzatok éves szinten általában 2000-4000 forint közötti értékben határozták meg, kivéve Pest megye, ahol többségében ennél magasabb adómértéket állapítottak meg. Az adómaximumot (12 000 forint/adótárgy/év) 57 önkormányzat alkalmazta.

- vállalkozók kommunális adóját 806, idegenforgalmi adót 518 (tartózkodási idő után 339, szállásdíj után 9, építmény után 170) állapított meg. A vállalkozók kommunális adójának mértékét az önkormányzatoknak több mint a fele (62%-a) az adómaximumban határozta meg.

- építményadót 897 (ebből lakás után 239), telekadót 382 önkormányzat állapított meg. Az építményadónál és a telekadónál az adótételeket tág határok között (20-900 forint/m2/év) állapították meg. Az építményadónál a maximális adótétel (900 forint/m2/év) megállapításának jogával ez évben élt először az önkormányzatok egy része. Lakás céljára szolgáló építmény esetében 9, a nem lakás céljára szolgáló építmény után 29 önkormányzat alkalmazta az adómaximumot.

Az építményadónál jelenleg is az tapasztalható, hogy továbbra is csak kis számban éltek az önkormányzatok a lakások utáni adómegállapítás lehetőségével. Az építményadón belül elsődlegesen a nem lakás céljára szolgáló építményekre vezettek be helyi adót, azon belül is a műhelyekre, üzlethelyiségekre, garázsokra, irodákra, raktárakra, gazdasági épületekre, üdülőkre, présházakra, külterületi épületekre terjesztették ki az adófizetési kötelezettséget, amellyel szintén a vállalkozók adóztatására törekedtek elsősorban.

A főváros valamennyi kerülete élt a helyi adók bevezetésének lehetőségével. Főleg a nem lakás céljára szolgáló építményeket és telkeket adóztatták. Az 1999. évben a nem lakás céljára szolgáló építmények adóját 23 kerület, telekadót 16 kerület vezetett be. Ugyanakkor mindössze 4 kerületi önkormányzat vezette be területén a magánszemélyek kommunális adóját. A szállásdíj után megállapítható idegenforgalmi adó és az iparűzési adó a főváros egész területén egységesen funkcionál. A kerületekkel történt megegyezés alapján a fővárosi önkormányzat a vállalkozók kommunális adóját és az építmény utáni idegenforgalmi adót 1999. évben sem vezette be területén.

A helyi adóbevételek területi megoszlására jellemző, hogy az iparűzési adó bevételek 43,6%-a a fővárosra korlátozódott. Ugyanakkor nagyközségi és községi önkormányzatoknál - ahol a lakosság mintegy 38%-a él - a helyi iparűzési adó bevételek 13,6%-a realizálódott.

A helyi adók struktúráját vizsgálva látható, hogy a helyi adók által okozott közvetlen lakossági megterhelés nem jelentős, mivel az összbevétel 86%-a iparűzési adó. Minthogy a vállalkozók egy része is fizet építmény- és telekadót, a bérből és fizetésből élők adóterhe 13-14 milliárd forintra tehető.

Összességében megállapítható, hogy az önkormányzatok nagyobb számban és mértékkel vezettek be, illetve működtettek helyi adókat. Költségvetési forrásaikon belül a helyi adók súlyaránya az előző évi 10,7%-ról 12,8%-ra emelkedett.

- Egyéb sajátos bevételek jogcímen 25,5 milliárd forint, az előirányzatot 8,6%-kal, az előző évi teljesítést 7,8%-kal haladta meg Ezek a bevételek közterület használatba adásából, ingatlan, telek, helyiség bérleti díjából, nyugdíjasházakban lakók által fizetett bérleti díjakból, stb. tevődnek össze.

- Az átengedett bevételek teljesítése 204,6 milliárd forint, amely az eredeti országgyűlési előirányzat mindössze 96,3%-ának felel meg, míg az évközben a személyi jövedelemadóból törlésre került 8,4 milliárd forinttal módosított előirányzatnak 100,3%-a.

A felhalmozási és tőkejellegű bevételek az előirányzathoz viszonyítva 5,0%-ot meghaladó mértékben teljesültek.

- Ezen belül a tárgyi eszközök értékesítéséből az előző évhez képest 17,0%-kal nagyobb összegű bevétel (összesen 60,2 milliárd forint) folyt be.

- A privatizációs bevételek - mely a részvények értékesítéséből, valamint a vállalatértékesítésből származó bevételekből tevődik össze - az előző évihez viszonyítva 13,2%-os növekedést mutatnak, az előirányzathoz képest mintegy 2 milliárddal több bevétel teljesült e jogcímen.

- Mind az államháztartáson kívüli, mind az államháztartáson belüli felhalmozásra átvett bevételek együttesen alatta maradtak 2,9 milliárd forinttal az előirányzatnak és 3,9 milliárd forinttal az előző évi teljesítésnek.

A központi költségvetés a helyi önkormányzatok részére az év során 449,0 milliárd forint állami hozzájárulást és támogatást utalt át, amely 43,3 milliárd forinttal, 10,7%-kal haladja meg az előző évi teljesítést.

Az állami támogatások jelentősebb tételei a következők szerint alakultak:

- Az állami támogatás legnagyobb csoportját a normatív állami hozzájárulások képezték. Ezen jogcímen - az év során történt lemondások, és a költségvetési törvényben meghatározott jogos igénybevétel tervezettől eltérő alakulása következtében - az országgyűlési előirányzat 99,8%-ra, 287,9 milliárd forintra teljesült.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 99,7%-ában, 29,3 milliárd forinttal teljesültek.

- A színházi támogatások az előirányzatnak megfelelő, 5,3 milliárd forint összegben teljes egészében átutalásra kerültek az érintett önkormányzatoknak.

- A címzett- és céltámogatások jogcímen 1999. évre tervezett 48,0 milliárd forint előirányzatból, továbbá a Kincstárnál az 1998. év végén az önkormányzatok rendelkezésére álló azonos célú maradványokból összesen 39,2 milliárd forint került felhasználásra.

- A központosított előirányzatok 1999. évi teljesülése 58,6 milliárd forint, amely 33,7%-kal haladja meg az országgyűlési előirányzatot.

- A működésképtelenné vált helyi önkormányzatok kiegészítő támogatása az önkormányzati forrásszabályozás egyik fontos elemét képezte 1999. évben is. A helyi önkormányzatok a működőképességük helyreállításához 1999. évben 2 jogcímen vehettek igénybe támogatást: költségvetésük forráshiányának kiegészítésére, illetve a saját hibájukból bekövetkezett tartós fizetésképtelenség átmeneti kezelésére. E két jogcímen az önkormányzatok 12,2 milliárd forint támogatásban részesültek, amely összeg - évközi átcsoportosítás következtében - 33,0%-kal nagyobb volt az éves előirányzatnál és 58,1%-kal haladta meg az 1998-ben ilyen jogcímeken nyújtott támogatásokat.

Önhibájukon kívül hátrányos helyzetben lévő (forráshiányos) helyi önkormányzatok támogatása a Ktv. szerint 8,6 milliárd forint volt. Az év során annak eredeti előirányzata a már jelzett átcsoportosítások eredményeként 12,2 milliárd forintra változott, amellyel azonos összegű a teljesítés. A költségvetési törvényben foglaltaknak megfelelően 1999. évben is két alkalommal nyújthatták be az önkormányzatok támogatási kérelmeiket. Az első ütemben 1188 támogatási kérelem 20,7 milliárd forint támogatási igényt tartalmazott, melyből 1098 kérelem 10,4 milliárd forint támogatással került jóváhagyásra. A második ütemben a 371 támogatási kérelemből 273 került támogatásra 1,8 milliárd forint összegben. Változást jelentett ezen támogatási formán belül 1999-ben, hogy az önhibájukon kívül hátrányos helyzetben lévő (működési forráshiányos) helyi önkormányzatok utólagos elszámolási kötelezettség mellett finanszírozási előleget vehettek igénybe, melynek összege nem lehetett több; azon önkormányzatoknál, akik 1998-ben támogatásban részesültek a folyósított forrás-kiegészítő támogatás 60%-a, illetve az 1998. évben támogatásban nem részesült önkormányzatoknál a saját számításai szerinti működési forráshiány 60%-a. Előleget 1999-ben 601 önkormányzat 3,7 milliárd forint összegben vett igénybe.

- A tartósan fizetésképtelen helyzetbe került önkormányzatok átmeneti támogatására 600,0 millió forint eredeti előirányzatot terveztek. A 200,0 millió forint összegű módosított előirányzatból 35,9 millió forintot használtak fel.

A támogatás három címen volt igényelhető:

A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

Ezen a címen az önkormányzatok nem igényeltek támogatást.

Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet.

A támogatás igénybevételének feltételeit az adósságrendezési törvény végrehajtási rendelete, a 95/1996. (VII. 4.) Korm. rendelet rögzíti. A feltételek az önhibáján kívül hátrányos helyzetben lévő települések támogatásánál előírtakra épülnek, azonban az adósságrendezés időtartama alatt a kérelmek benyújtása folyamatosan, elbírálásuk pedig soron kívül történt.

Ezen a jogcímen négy önkormányzat összesen 32,2 millió forint támogatást igényelt: Sáta (14,8 millió forint), Somogyfajsz (4,7 millió forint), Sorokpolány (5,9 millió forint) és Sóstófalva (6,8 millió forint).

A helyi önkormányzatok adósságrendezési eljárásában közreműködő pénzügyi gondnokok díjazására igénybe vehető állami támogatást két önkormányzat (Domaháza és Páty) kért és kapott 3,8 millió forint összegben.

- A hivatásos helyi önkormányzati tűzoltóságok támogatásának 14,9 milliárd forint költségvetési előirányzata 100%-ban teljesült. Ez az 1998. évi támogatás összegét 28,4%-kal haladta meg.

- A területi kiegyenlítést szolgáló fejlesztési célú támogatás előirányzata 1999. évben 10,0 milliárd forint volt. Az év során 8,4 milliárd forint került felhasználásra a törvény szerint diszponáló megyei területfejlesztési tanácsok közreműködésével. A szabályozás lehetővé teszi a képződő maradvány 2000. évi felhasználását is.

Az állami hozzájárulások és támogatások teljes körű tételes bemutatását a fejezeti indoklás XI. Belügyminisztérium fejezet 23. címe tartalmazza.

Az átvett pénzeszközök tekintetében

- Az államháztartáson belüli átutalások összege 255,3 milliárd forint, amely 1998. évhez képest 24,5 milliárd forint - mintegy 10,6%-os - emelkedést mutat. Ez az összeg az országgyűlési előirányzatnak mindössze 99,6%-a. Ezen bevételi csoport döntő részét, 211,7 milliárd forintot az Egészségbiztosítási Alaptól átvett pénzeszköz képezi, amely 5 milliárd forinttal kevesebb az előirányzott összegtől. Az egészségügyi intézmények működését szolgáló forrás azonban 1998. évhez képest így is 11,3%-kal emelkedett. Az államháztartáson belüli átutalások között 27,2 milliárd forintot tettek ki az elkülönített állami pénzalapoktól átvett pénzeszközök. Ennek döntő hányada a Munkaerőpiaci Alapból a munkanélküliek jövedelempótló támogatására és a közhasznú foglalkoztatásokhoz - a finanszírozási rendszernek megfelelően - nyújtott támogatás volt. A központi (fejezetektől) költségvetési szervektől céljelleggel 16,1 milliárd forint került átutalásra a helyi önkormányzatok részére. Mintegy 0,4 milliárd forint bevétel folyt be az önkormányzatoknál a különféle - főleg az előző évekkel összefüggő - pénzügyi elszámolásokból és visszatérítésekből.

- Az államháztartáson kívülről származó bevételek - ezek a működési célú céljellegű pénzátadások, közös létesítmények fenntartására átadott hozzájárulások, továbbá közérdekű kötelezettségvállalásokra történt befizetések - 11,3 milliárd forintos összege 2,8%-kal haladta meg az előirányzatot, és 2%-kal alacsonyabb az előző évi teljesítésnél.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 1999. évben 6,7 milliárd forint bevételt értek el.

- A hitelbevételek 1999. évben az előző évi teljesítésnek a felét sem érik el a 20,1 milliárd forint teljesítéssel.

- Értékpapírok értékesítéséből származó bevétel azonban 23,3 milliárd forint teljesítéssel az 1998. évi teljesítést 73,9%-kal haladják meg.

4.6.2.3 A kiadások alakulása

A helyi önkormányzatok 1999. évi teljesített kiadása 1532,9 milliárd forint, ami 7,3%-kal meghaladja az 1999. évi országgyűlési előirányzatot és 9,5%-kal az 1998. évi teljesített kiadást.

A tárgyévi kiadások megoszlása 1998. és 1999. években a következők szerint alakult:

A helyi önkormányzatok tárgyévi kiadásainak megoszlása 1998. és 1999. években

 

 %-ban

 

 Megnevezés

  1998. évi teljesítés

  1999. évi teljesítés

 1999. vi teljesítés az 1998. évi teljesítéshez képest

 

 1. Működési kiadások

 67,5

 70,4

 114,2

 

 ebből: -személyi juttatások

 28,0

 29,3

 114,8

 

 - Tb. járulék, munkaadói járulék, eü. Hozzájárulás

 12,5

 12,1

 105,5

 

 - dologi kiadások

 27,0

 29,0

 117,6

 

 2. Felhalmozási és tőke jellegű kiadások

 20,1

 17,1

 93,5

 

 ebből:- tárgyi eszközök, föld és immateriális javak felhalmozása

 11,5

 10,0

 95,4

 

 - államháztartáson belüli-kívüli felhalmozás célú átutalások

 2,4

 2,2

 102,5

 

 - felhalmozások ÁFA-ja

 4,0

 2,2

 60,8

 

 3. Támogatások, elvonások és egyéb folyó átutalások összesen

 9,0

 8,6

 104,9

 

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 96,6

 96,2

 109,0

 

 5. Kölcsönnyújtás

 0,2

 0,5

 316,5

 

 6. Hitel visszafizetés

 1,7

 0,8

 56,0

 

 7. Hosszú lejáratú értékpapírok vásárlása

 1,6

 1,5

 105,7

 

 8. Éven belüli lejáratú értékpapírok vásárlásának és eladásának egyenlege

 

 0,9

 

 

 Tárgyévi kiadások összesen (4+5+6+7+8)

 100,0

 100,0

 109,5

Az önkormányzatok tárgyévi kiadásainak teljesítése azt mutatja, hogy az előző évhez képest jelentős mértékben növekedtek mind a folyó (működési) kiadások, mind a támogatások, elvonások és egyéb folyó átutalások, illetve a hitel-visszafizetés. Enyhe csökkenés tapasztalható a felhalmozási és tőkejellegű kiadások. terén.

A kiadások tételenként a következők szerint alakultak:

- A folyó (működési) kiadások teljesítése 1074,7 milliárd forint volt. Az előző évet 133,5 milliárd forinttal, 14,2%-kal haladta meg. A működési kiadások prioritása egyértelműen érvényesült, amelyet a 42,6%-os részarány is alátámaszt. Ezen belül:

személyi juttatások teljesítése 447,4 milliárd forint volt, amely az előző évnél 57,7 milliárd forinttal, 14,8%-kal volt magasabb.

a társadalombiztosítási járulék címén az önkormányzatok 184,1 milliárd forintot fizettek be a társadalombiztosítási alapok részére. Ez az előző évi befizetéseknél 9,6 milliárd forinttal, 5,5%-kal volt nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 1999-ben 41,2%-os arányt képviselnek. Ezek együttes összege 631,5 milliárd forint volt, amely az előző évhez viszonyítva 11,9%-kal - 67,3 milliárd forinttal - növekedett.

Dologi kiadásokra 443,2 milliárd forintot fordítottak az önkormányzatok, amely az előző évinél 66,2 milliárd forinttal, 17,6%-kal volt magasabb.

A felhalmozási és tőkejellegű kiadásokra az önkormányzatok 261,5 milliárd forintot, a tárgyévi összes kiadásnak a 17,1%-át költötték, mely 6,5%-kal kevesebb, mint az 1998. évi teljesítés.

A helyi önkormányzatok felhalmozási és tőke jellegű kiadásainak támogatására 1999.évre címzett és céltámogatásként 48,0 milliárd forintot hagyott jóvá az Országgyűlés. (A támogatási előirányzat az 1998. évi 42,8 milliárd forint eredeti előirányzatnál 12,1%-kal magasabb, a módosított előirányzat 61,2 milliárd forint, az 1999. évi teljesítés összege 39,2 milliárd forint.)

A rendelkezésre álló tárgyévi előirányzat (48,0 milliárd forint) több mint 91%-át (43,9 milliárd forintot) a folyamatban lévő beruházások támogatási igénye kötötte le az alábbiak szerint:

- a folyamatban lévő, címzett támogatással megvalósuló fejlesztések 1999. évi üteme 19,2 milliárd forint;

- a folyamatban lévő, céltámogatással megvalósuló beruházások 1999. évi üteme 24,7 milliárd forint.

Így az 1999. évi tárgyévi előirányzatból új címzett és céltámogatásra a helyi önkormányzatok összesen 4,1 milliárd forintot fordíthattak. Emellett az új beruházások indításának lehetőségét növelte, hogy az 1998. évi zárszámadási törvény szerint - a megelőző években fel nem osztott keretmaradványként - 1999. január 1-jén 2,6 milliárd forint állt rendelkezésre, mely növelte a tárgyévi előirányzatot.

Címzett támogatás

Az 1999. évre benyújtott igények közül 30 db, közel 20,1 milliárd forint összköltségű beruházás megvalósítása volt javasolható, több mint 18,0 milliárd forint összes támogatással, amelyből az 1999. évi támogatás összege 2,0 milliárd forint. Ezen beruházások közül 2 a vízgazdálkodás, 7 az egészségügyi, 4 a szociális ellátás, illetve 17 az oktatási és kulturális szolgáltatás területén eredményezi az ellátás színvonalának javulását. A helyi önkormányzatok több mint 2,1 milliárd forint saját forrást biztosítanak a beruházások megvalósításához, ami a beruházási összköltség 10%-át képezi.

A támogatási javaslat kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények, a kötelezően ellátandó feladatokat szolgáló beruházások előnyben részesüljenek,

- az igényt benyújtó önkormányzat - anyagi erőihez mérten - saját forrást is ajánljon a beruházás megvalósításához.

A törvényi feltételeknek megfelelő, támogatott 1999. évi új címzett támogatási igények főbb adatai a következők:

 

 

 Támogatott igények

 

 Megnevezés

 darabszáma

 1999. évitámogatás összege milliárd forintban 

 

 Vízgazdálkodás

 2

 0,2

 

 Egészségügyi ellátás

 7

 0,6

 

 Szociális ellátás

 4

 0,4

 

 Oktatás és kulturális szolgáltatás

 17

 0,8

 

 Összesen:

 30

 2,0

Céltámogatás

1999. évben az első körben összesen 63 - a feltételeknek megfelelő - önkormányzati beruházás részesült céltámogatásban. A támogatott beruházások összköltsége 21,8 milliárd forint, melyből a saját forrás mintegy 9,0 milliárd forint, a támogatás összege pedig közel 13,0 milliárd forint.

Az igények kielégítésének rendjét a helyi önkormányzatok címzett és céltámogatási rendszeréről szóló 1992. évi LXXXIX. törvény szabályozza, miszerint a támogatható célok köre és az igény kielégítés sorrendje a következő volt:

az életveszélyessé vált általános iskolai tanterem kiváltására benyújtott - a jogszabályi feltételeknek megfelelő - igények teljes körben kielégítésre kerültek, majd az így fennmaradó éves előirányzat:

15%-a települési szilárdhulladék-lerakó építésére,

15%-a a működő kórházak és szakrendelők (beleértve az önálló fogászati rendelőt is) gép- és műszerbeszerzéseire,

70%-a a szennyvízelvezetés és -tisztítás céljaira volt fordítható.

Az egyes célokon belüli igény-kielégítési sorrendet a törvény mellékletei határozzák meg.

A települési szilárd hulladék lerakó telep építésére, illetve a működő kórházak és szakrendelők (beleértve az önálló fogászati rendelést is) gép-műszer beszerzéseire felhasználható előirányzat maradványa a szennyvízelvezetés és -tisztítás céljaira használható fel.

A jogszabályi feltételeknek megfelelő, támogatott igények célok szerinti megoszlása a következő:

 

 

 A feltételeknek megfelelő,támogatott igények

 

 Célok megnevezése

 darabszám

 1999. évitámogatási üteme milliárd forintban

 

 a) Életveszélyessé vált általános iskolai tanterem kiváltása

 19

 0,32

 

 b) Települési szilárdhulladék-lerakó építése

 4

 0,17

 

 c) Működő kórházak és szakrendelők (beleértve az önálló fogászati rendelőt is) gép-műszer beszerzései

 13

 0,42

 

 d) Szennyvízelvezetés és -tisztítás

 27*

 2,25*

 

 Összesen:

 63

 3,16

*A feltételeknek megfelelő és a tárgyévi költségvetési előirányzatból még kielégíthető céltámogatási igények

A helyi önkormányzatok címzett és céltámogatási rendszeréről szóló 1992. évi LXXXIX. törvény lehetővé teszi, hogy a helyi önkormányzatok központi támogatásának 1999. évi előirányzatából, továbbá az előző évek előirányzat-maradványából 1999. június 30-ig lemondással, visszafizetéssel és elvonással felszabaduló, illetve a visszafizetett összeggel azonos - maradványt növelő - előirányzat felhasználható az 1999. évi előirányzatból ki nem elégíthető, de a feltételeknek megfelelő céltámogatási igények kielégítésére. Ennek alapján csaknem 1,1 milliárd forintot 8 szennyvízelvezetés és -tisztítás céljára benyújtott céltámogatási igény 1999. évi ütemére fordítottak. E 8 beruházás összköltsége 9,3 milliárd forint, melyből 4,2 milliárd forint a saját forrás, 5,1 milliárd forint a céltámogatás összege.

Ezen kívül 1999. július 1-től lemondással, visszafizetéssel és elvonással felszabaduló, illetve a visszafizetett összeggel azonos - maradványt növelő - előirányzat a működésképtelenné vált helyi önkormányzatok kiegészítő támogatását, valamint a céljellegű decentralizált támogatás vis maior tartalékának előirányzatát növelte.

Az államháztartásról szóló 1992. évi XXXVIII. törvény alapján az 1999. évi költségvetési törvényben jóváhagyott eredeti előirányzatot módosító tényezők alakulása a következő:

 

 

 

 milliárd forintban

 Címzett és céltámogatások eredeti előirányzata

 48,0

 Előző években lekötött címzett támogatás előirányzatából felhasznált összeg (+)

 2,6

 Előző években lekötött céltámogatás előirányzatából felhasznált összeg (+)

 11,7

 Fel nem osztott keret(+)

 2,6

 A tárgyévet megelőzően igénybe vett címzett és céltámogatásból visszafizetett összeg egyenlege (+)

 0,6

 Átcsoportosítás az önhibáján kívül hátrányos helyzetben lévő helyi önkormányzatok támogatására és a vis maior tartalékra(-)

 4,3

 Címzett és céltámogatások módosított előirányzata

 61,2

Az 1998. évi zárszámadási törvény szerint 1998. végén a helyi önkormányzatok rendelkezésére állt közel 33,3 milliárd forint címzett és céltámogatási maradvány, melyből 30,7 milliárd forint a korábbi évek döntései során felosztásra került, 2,6 milliárd forint a korábbi években fel nem osztott keret. 1999. évben az előbbi - vagyis a korábbi években felosztott maradvány - felhasználása közel 47%-os (14,3 milliárd forint). Az utóbbi - vagyis az előző években fel nem osztott keret (2,6 milliárd forint) az 1999. évi tárgyévi előirányzatot növelte, mely így az 1999. év folyamán hasznosult.

Szintén a tárgyévi előirányzatot növelő tényezőként kell figyelembe venni az önkormányzatok által 1999-ben - az előző évek támogatási ütemeiről - történt 0,6 milliárd forint összegű lemondását.

Az év második félévében lemondott pénzösszegből - a Belügyminisztérium saját fejezeti hatáskörében - 1,8 milliárd forint előirányzat átcsoportosítást hajtott végre az önhibáján kívül hátrányos helyzetben lévő helyi önkormányzatok támogatására, továbbá a Kormány saját hatáskörében 2,5 milliárd forintot csoportosított át vis maior tartalékra.

Az előzőekben leírt tényezőket figyelembe véve a címzett és céltámogatások módosított előirányzata 61,2 milliárd forintra alakult.

Az államháztartáson kívüli működési célú pénzeszközátadások 1999-ben az összkiadás 2,3%-a volt 35,3 milliárd forint összegben, mely 10,0%-kal, 3,2 milliárd forinttal volt magasabb az előző évinél.

- Nagyértékű tárgyi eszközök felújítására az önkormányzatok 1999-ben 40,5 milliárd forintot, az 1998. évihez viszonyítva 10,1 milliárd forinttal, 32,9%-kal többet fordítottak. Míg 1998-ban ez a felhalmozási kiadások 10,9%-a, addig 1999-ben 15,5%-a volt.

- A támogatások, elvonások és egyéb folyó átutalások összege az 1998. évi teljesítéshez képest 4,9%-kal, 6,2 milliárd forinttal növekedett, amelyben az ellátottak pénzbeni juttatásának 29,3%-os mértékű emelkedése játszott szerepet.

- Az éven belüli lejáratú értékpapírok vásárlásának és eladásának egyenlege 1999. évben 21,0 milliárd forint volt.

- A hosszú lejáratú értékpapírok vásárlása hosszabb távú feladatok, - főként a saját erős, támogatott beruházások - fedezetének megteremtését segíti elő. 1999. évben 23,4 milliárd forintért, az 1998. évinél 1,3 milliárd forinttal (5,7%-kal) nagyobb összegben vásároltak az önkormányzatok hosszú lejáratú értékpapírokat.

- A tartósan fizetésképtelen helyzetbe került önkormányzatok átmeneti támogatása:

A fenti támogatásra 600,0 millió forint eredeti előirányzatot terveztek. A 200,0 millió forint összegű módosított előirányzatból 35,9 millió forintot használtak fel.

A támogatás három címen volt igényelhető:

A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

Ezen a címen az önkormányzatok nem igényeltek támogatást.

Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet.

A támogatás igénybevételének feltételeit az adósságrendezési törvény végrehajtási rendelete, a 95/1996. (VII. 4.) Korm. rendelet rögzíti. A feltételek az önhibáján kívül hátrányos helyzetben lévő települések támogatásánál előírtakra épülnek, azonban az adósságrendezés időtartama alatt a kérelmek benyújtása folyamatosan, elbírálásuk pedig soron kívül történt.

Ezen a jogcímen négy önkormányzat összesen 32,2 millió forint támogatást igényelt: Sáta (14,8 millió forint), Somogyfajsz (4,7 millió forint), Sorokpolány (5,9 millió forint) és Sóstófalva (6,8 millió forint).

A helyi önkormányzatok adósságrendezési eljárásában közreműködő pénzügyi gondnokok díjazására igénybe vehető állami támogatást két önkormányzat (Domaháza és Páty) kért és kapott 3,8 millió forint összegben.

4.6.2.4 A pénzállomány alakulása

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 1999. évben 90,6 és 126,4 milliárd forint között ingadozott. Némely hónapban (pl. március, május, szeptember) jelentősen - 100-110,0 milliárd forint fölé - emelkedett.

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlákra - az első és második féléves márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként az 2000. évi költségvetési előirányzatok terhére történt állami támogatások átutalt összegének egy részét is, mivel előre hozott bérfizetések nem történtek mindenütt, illetve előfordult az is, hogy nem volt szükség a decemberi bérek fizetésének fedezeteként az átutalt előlegre. (Ezen összegek jórészt azonban 2000. január első napjaiban már felhasználásra is kerültek.)

Növelte a december végi pénzállományt az is, hogy a pályázatokon elnyert és év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 1999. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pályázati pénzek, valamint a különböző alapoktól átvett pénzeszközök.)

A helyi önkormányzatok részére 1999. évben befolyt privatizációs bevételek hozzájárultak ahhoz, hogy - főként az év második felében - tartósan magasak voltak a hó végi pénzállományi adatok.

Az önkormányzatok jelentős összegű maradványa döntően kötelezettségvállalással terhelt, így a nem számottevő szabad - kötelezettséggel nem terhelt - pénzmaradvány csak kis mértékben javítja a következő év költségvetési kondícióját. Több önkormányzatnál - egyes jobb pénzügyi helyzetben lévő városoknál jellemző, ahol 1999. évben nagyobb összegű többletbevétel realizálódott - a pénzmaradványok tartalékolási szándékkal képződtek, céljuk a következő évek fejlesztési céljait finanszírozni.

Nem érdektelen megvizsgálni az önkormányzatok pénzállományának egy hónapon belüli napi ingadozását sem, amelynél a min. és max. nagyságú állományi adatok között jelentős eltérés a jellemző. (A szokásos mérési időpontot jelentő hó végi állományok tehát csak egy fix időpontban rögzített számsort alkotnak, amelytől eltérnek - döntően lefelé - egyéb napokon a pénzállományi adatok.)

Az önkormányzatok hitelszámláinak állománya az 1998. december végi 44,4 milliárd forintról az 1999. év végére 50,0 milliárd forintra emelkedett.

A hitelállományi adatok azonban igen sokszínű, élénk hitelműveleteket takarnak. A hitelforgalom egyenlege 7,1 milliárdot emelkedett. Jelentős mintegy 33,0 milliárd forint bruttó hitelforgalom áll mögötte, amelynek jó része rövid lejáratú, működési célú hitel, főként havi rendszerességű munkabérhitel és egyéb likviditási gondok megoldására felvett hitel.

A helyi önkormányzatok és intézményeik betét- és hitelállományának hó végi egyenlegei 1999-ben*

 

 milliárd forintban

 

 Megnevezés

 1998.

 1999.

 

 

 dec.

 jan.

 febr.

 márc.

 ápr.

 máj.

 jún.

 júl.

 aug.

 szept.

 okt.

 nov.

 dec.

 

 Éven belüli betét

 122,8 

 107,9 

 103,0 

 113,6 

 99,7 

 112,2 

 90,5 

 89,5 

 98,0 

 118,4 

 106,8 

 96,7 

 125,6 

 

 ebből: látraszóló

 98,5 

 82,5 

 76,5 

 86,1 

 70,3 

 84,8 

 64,1 

 62,4 

 72,6 

 90,0 

 80,8 

 74,8 

 99,1 

 

 Éven túli betét

 0,3 

 0,3 

 0,4 

 0,4 

 0,5 

 0,4 

 0,4 

 0,4 

 0,3 

 0,4 

 0,6 

 0,4 

 0,4 

 

 Deviza betét

 0,4 

 0,3 

 1,0 

 1,0 

 0,9 

 1,1 

 0,9 

 0,7 

 0,6 

 0,4 

 0,9 

 0,3 

 0,4 

 

 Önkormányzati betétállomány összesen

  123,5 

   108,5 

   104,4 

   115,0 

   101,1 

   113,7 

   91,8  

   90,6 

   98,9 

   119,2 

   108,3 

   97,4 

   126,4 

 

 Éven belüli hitel

 12,2 

 8,9 

 10,2 

 10,3 

 10,8 

 11,9 

 14,7 

 15,7 

 15,0 

 12,1 

 9,5 

 10,7 

 11,4 

 

 Éven túli hitel

 31,8 

 32,2 

 32,7 

 31,1 

 31,0 

 31,8 

 32,4 

 33,0 

 34,0 

 33,3 

 33,9 

 34,4 

 36,1 

 

 Deviza hitel

 0,4 

 0,4 

 0,4 

 0,3 

 0,4 

 0,0 

 2,8 

 2,8 

 2,8 

 2,9 

 2,9 

 2,8 

 2,5 

 

 Önkormányzati hitel-állomány összesen

   44,4 

   41,5 

   43,3 

   41,7 

   42,2 

   43,7 

   49,9 

   51,5 

   51,8 

   48,3 

   46,3 

   47,9 

   50,0 

 

 * Magyar Nemzeti Bank 

4.6.2.5. Értékpapír-műveletek, bevételek

Áttekintve az 1999 évi folyamatokat, az értékpapír forgalom negatív egyenleget mutat, tehát a vásárlásokra fordított kiadások összege meghaladta az eladásokból származó jövedelem összegét. Különösen nagy volt ez a forgalom a rövidlejáratú értékpapíroknál, ahol országos szinten ez a forgalom már több száz milliárd forintos nagyságrendet képvisel. Kiadás egyenlege 14,1 milliárd forint. A hosszúlejáratú értékpapír forgalom a vásárlás felé tolódott el, ugyanis mintegy 23,4 milliárd forintot költöttek az önkormányzatok vásárlásra, s az eladásokból lényegében ugyanennyi bevétel adódott 1999. évben.

Ugyanakkor a mérlegben az értékpapír állomány 1998. év végéhez viszonyítva jelentős csökkenést mutat, ami arra utal, hogy az önkormányzatok egyes értékpapíroknál jelentős árfolyamveszteséget szenvedtek el.

4.6.2.6. A vagyon alakulása

A helyi önkormányzatok vagyona 1999. évben 288,3 milliárd forinttal (14,2%-kal) gyarapodott, így év végére elérte a 2313,2 milliárd forintot. A helyi önkormányzatok 1999. évi vagyonmérlege a zárszámadási törvényt megalapozó összefoglaló táblázatok között található.

E dinamikus növekedést a befektetett eszközök és a forgóeszközök együttes növekedése okozta.

A befektetett eszközök nagysága, mely a vagyon 81,1%-át teszi ki, 1999. év végén mintegy 1876,4 milliárd forint. Az évközi növekedés következtében értéke 237,4 milliárd forinttal (14,5%-kal) haladja meg az előző év végi állományt.

Az év végére 50,9 milliárd forinttal növekedett - az összes vagyonon belül 18,9%-ot képviselő - forgóeszközök év végi állománya, melynek értéke év végére így elérte a 436,8 milliárd forintot.

Részletesebben áttekintve az önkormányzatok mérlegadatain belül az egyes vagyoni elemeket megállapítható, hogy a befektetett eszközökön belül a négy fő csoport - immateriális javak, tárgyi eszközök, befektetett pénzügyi eszközök, és üzemeltetésre átadott eszközök - összesen adatait figyelembe véve a legdinamikusabban a tárgyi eszközök bővültek, 22,8%-kal. E körön belül az ingatlanok értékének növekedése a legmagasabb (26,3%).

A tárgyi eszközök alakulásánál nyomon követhetjük az évközi folyamatokat, mely szerint az önkormányzatok az előző évhez viszonyítva jelentős fejlesztéseket, és beszerzéseket hajtottak végre. Jelentősen megemelkedett az évközi ingatlan forgalom, melynek eredményeként az ingatlan vagyon 193,6 milliárd forinttal emelkedett. A gépek berendezések és felszerelések értéke 4,9 milliárd forint növekedést mutat, míg a járművek értéke év végére megközelíti 11,5 milliárd forintot.

Megemelkedett év végére - mintegy 18,8 milliárd forinttal - a beruházások állománya. A beruházások év végi állományának 13,4%-os növekménye azt jelenti, hogy az 1998. évhez hasonlóan a beruházások dinamikája 3,4%-al emelkedett, ugyanakkor a magas bázishoz viszonyítva ez a változás is jelentős növekedést mutat.

A fenti folyamatok eredményeként (a fejlesztések, beszerzések alakulásának következtében) együttesen a tárgyi eszközök értékének növekedése 1999. évben 219,2 milliárd forintot tett ki.

A befektetett eszközökön belül a befektetett pénzügyi eszközök alakulása csökkenést mutat az előző év végi adathoz viszonyítva. A csökkenés mintegy 7,8 milliárd forintot tesz ki. Ha részleteiben vizsgáljuk az okokat és az összetevőket, látható, hogy a csökkenés az értékpapír és a részesedések területén következett be. A hosszú lejáratú bankbetétek nagymértékű növekedést mutatnak.

Az üzemeltetésre átadott eszközök állománya évről évre nő. 1999-ben a növekedés 17% volt, ami 25,4 milliárd forint értéket jelent. Ez is bizonyítja, hogy az önkormányzatok a feladataik ellátásához igyekeznek megtalálni a megfelelő gazdálkodási formát. Egyre bővülő feladatot bíznak gazdálkodó szervekre úgy, hogy az eszközöket is a rendelkezésükre bocsátják.

Az önkormányzatok forgóeszközeinek értéke 1999. év végén 436,8 milliárd forint. Ezen belül az értékpapírok állománya 1999. év végén 109,0 milliárd forint. Az előző évben a legjobban növekvő értéket mutató pénzeszközök - bankbetétek, pénztár - 128,9 milliárd forint állományt jelent, ami 2,3%-os növekedést mutat. A további két összetevő közül a követelések állománya 3,7%-kal, a rövidlejáratú értékpapíroké pedig 50,9%-kal növekedett. A követelés állomány kismértékű növekedése azt is mutatja, hogy az önkormányzatok külső piaci pozíciói nagymértékben javultak az elmúlt évben, de a követelések behajtása nehézségekbe ütközik. A rövidlejáratú értékpapír állomány növekedése arra enged következtetni, hogy az önkormányzatok nem kényszerültek értékpapírjaik eladására likviditásuk megőrzése érdekében.

Az önkormányzatok 1999 évi vagyonának a forrása ezen belül a saját tőke 1992,4 milliárd forintra a tartalék 99,2 milliárd forintra a kötelezettségek pedig 221,5 milliárd forintra emelkedtek. A forrásokon belül a legdinamikusabban a kötelezettségvállalások emelkedtek, 7,8%-kal. Ezen belül mind a hosszúlejáratú kötelezettségek 13,1 milliárd forinttal (19,9%), mind a rövid lejáratú kötelezettségek 12,2 milliárd forinttal (22,2%) növekedtek az előző év végi adatokhoz viszonyítva.

4.6.2.7. Létszám és személyi juttatások

A helyi önkormányzatok - a beszámolási információrendszer alapján - 1999. év folyamán 45 492 fő köztisztviselőt, 439 381 fő közalkalmazottat, 7169 fő a hivatásos tűzoltót, valamint 28 496 fő egyéb bérrendszer alá tartozó dolgozót foglalkoztattak. Ez mindösszesen 524 733 fő teljes munkaidőben foglalkoztatott.

A költségvetési intézményeknél foglalkoztatottak 8,7%-a köztisztviselő, 83,7%-a közalkalmazott, 7,6%-a egyéb alkalmazott.

A köztisztviselők létszámán belül 7,6%-ot képviselnek a polgármesterek, alpolgármesterek és a megyei közgyűlés elnökei, ebből a társadalmi megbízatású polgármesterek száma 1376 fő.

A helyi önkormányzatok és intézményeiben alkalmazottak rendszeres személyi juttatásait alapul véve az átlagkeresetek a következőképpen alakultak: köztisztviselők havi átlagos személyi juttatása 72 372 forint (14,4%-kal magasabb az 1998. évinél), a közalkalmazottaké pedig 47 635 forint (előző évitől 14,1%-kal több) volt.

A köztisztviselők létszáma 3,0%-os (1318 fő), emelkedést mutat.

Az önkormányzati létszámgazdálkodása eredményeként az előző évi tényadatokhoz viszonyítva a hivatásos tűzoltók létszáma 1,1%-kal, 80 fővel, a közalkalmazottak száma 0,2%-os (986 fő) növekedést mutatott, ugyanakkor az egyéb munkavállalók létszáma pedig 7,9%-kal, mintegy 2587 fővel csökkent.

A költségvetési intézményeknél foglalkoztatottak közül 94,1%-ot képvisel a teljes munkaidőben, 2,8%-ot a részmunkaidőben és 3,1%-ot az egyéb módon foglalkoztatottak aránya.

A teljes munkaidőben foglalkoztatottaknak kifizetett 420,9 milliárd forinton túl 26,4 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege. A növekedés a teljes munkaidőben foglalkoztatottaknál 15,1%, a részmunkaidős és alkalmi munkavállalók esetében pedig 11,5%.

A előzőeket bemutató részletező adatok „A helyi önkormányzati költségvetési szervek teljes munkaidőben foglalkoztatott dolgozóinak bér- és létszámadatai (országos összesítő)” című táblákban találhatók az általános indokolás mellékletei között.

Az 1999-ben az előző évi bérmechanizmus az önkormányzati normatív szabályozásba illesztve érdekeltséget teremtett a helyi önkormányzatok forrásbevonására és megnyitotta az utat az önkormányzatok és a munkavállalók közötti bérmegállapodásra mind országosan, mind helyi szinten.

1999. évben az illetmény előmeneteli rendszerek változatlansága mellett a besorolási bérek a köztisztviselőknél 12,4%-kal, a közalkalmazottaknál 16,4%-kal, összességében átlagosan 15,7%-al emelkedett.

A források egy részét az önkormányzati forrásszabályozás döntően normatív hozzájárulással és a szabályozás kiegyenlítő elemeivel biztosítja. Másik részét pedig a helyi döntések alapján - országosan, átlagosan - mintegy 0,04%-os létszámcsökkentés jelenti.

A bruttó átlagkeresetek 1998-hez viszonyítva a KSH adatai alapján, - azaz a teljes munkaidősök rendszeres és a kereset mérésébe tartozó egyes nem rendszeres juttatásai - egyes ágazatonként a következők szerint alakultak: 

 

 

 Közigazgatás

 117,4%

 Oktatás

 120,4%

 Egészségügy

 114,4%

 Kultúra, sport

 115,5%

 Együtt:

 117,9%

4.6.2.8. A bevételek és kiadások funkcionális alakulása

A helyi önkormányzatok bevételei és kiadásai 16 funkcionális főcsoportba sorolva az államháztartás funkcionális osztályozási rendjében is elkészültek, ebből a kiadások funkcionális mérlege az általános indokolás táblázatai között megtalálhatók.

A helyi önkormányzatok közoktatási bevételeinek döntő többségét kitevő működési bevételek 1999. évi növekedése az általános tendenciához viszonyítva jelentősnek mondható, hiszen az összbevétel 5,9%-os növekedési dinamikáját több, mint kétszeresen meghaladó mértékben 14,1%-kal növekedtek, elérve ezzel a 53,8 milliárd forintos szintet. Külön is kiemelendő az alaptevékenységek bevételei, melyek 14,3%-os növekedést mutatnak. A nagyarányú növekedésnek köszönhető, hogy a közoktatás részaránya az összes önkormányzati működési bevételen belül az 1998. évihez képest 1%-ponttal nagyobb, 20%-ra emelkedett.

Az egészségügyi tevékenység bevételei mintegy 226,2 milliárd forintot tettek ki, az előző évhez képest 11,1%-kal emelkedtek. E főcsoportban azonban nem az intézményi működési bevétel képviseli a legnagyobb részarányt, hanem a társadalombiztosítási alapoktól és kezelőitől átvett pénzeszközök, amelyek a tevékenység bevételének mintegy 94%-át jelentik 211,7 milliárd forinttal.

A társadalombiztosítási és jóléti szolgáltatások teljesítéséhez az önkormányzatok 45,1 milliárd forint saját bevétellel rendelkeztek. A funkcionális főcsoport tartalmazza a szociális támogatások kifizetéséhez (pl. munkanélküli ellátások, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

Az igazgatási feladatokat takaró általános közösségi szolgáltatások funkcionális főcsoport a 111,2 milliárd forint bevétellel 5,8%-os mértékben haladta meg az előző évi teljesítést. A tevékenység kiadásaihoz mintegy 51,2%-ban járult hozzá a folyó és a tőkeműveletek bevétele.

A funkciókba nem sorolható tételek tartalmazzák a helyi önkormányzatok helyi adó bevételeit, az illetékeket, az átengedett bevételeket és a bírságokat, melyek együttes összege 507,6 milliárd forinttal (központi költségvetési támogatás nélküli adat) 19,5%-os növekedést mutat az előző évhez képest. E funkcióba tartozik a 448,9 milliárd forintos állami támogatás is.

A helyi önkormányzatok közoktatási kiadásai 1999. évben az előző évhez viszonyítva, az infláció mértékét lényegesen meghaladó mértékben, mintegy 13%-kal növekedtek, ezzel az összkiadás elérte a 421,3 milliárd forintot. Az adat viszonylag jelentős mértékben, 6%-kal haladta meg az 1999. évi országgyűlési előirányzatot, ami a létszámcsökkenési követelmény teljesülésének elmaradásából, valamint a pedagógusok béremelésének a nem pedagógus közalkalmazottakra történő húzó hatásából fakadhat.

A fejlesztési kiadások emelkedése ezzel szemben rendkívül csekélynek mondható, hiszen mindössze 3,5%-os növekménnyel 27,6 milliárd forintot értek el. Ez különösen annak fényében értékelhető kedvezőtlennek, hogy az előző évben a dinamika még meghaladta a 15%-ot.

Egyértelműen megállapítható tehát, hogy a helyi önkormányzati közoktatásban az 1999. évben a működési kiadások növekedtek számottevően, 14,1%-kal, több, mint 48 milliárd forinttal. A folyó működési kiadásokon belül külön kiemelendő a személyi juttatások 17,8%-os növekedése, melynek oka az, hogy a Kormányprogramban lefektetett célrendszernek megfelelően az 1999. évi költségvetési törvény a pedagógus közalkalmazottak számára két ütemben jelentős, összesen 19%-os mértékű garantált illetményemelést biztosított.

Mindemellett azonban azt is szükséges megállapítani, hogy a nem rendszeres személyi juttatások is rendkívül dinamikusan, csaknem 26%-kal emelkedtek, amelynek két fő oka lehet:

- a fenntartók, illetve a munkáltatók növekvő arányban keresnek lehetőséget arra, hogy a minőségi munkavégzést garantált illetményen kívüli elemekkel, jutalmazással honorálják,

- rugalmasabbá válnak a foglalkoztatási szokások, a nem teljes munkaidőben foglalkoztatottak arányának növelésével.

Az önkormányzatok összes kiadását vizsgálva továbbra is a közoktatás számít a legnagyobb állami feladatnak. Az összes kiadásból 28,5%-os a részesedése, amely 0,6%-ponttal nagyobb részesedést jelent, mint egy évvel korábban. A folyó működési kiadások részaránya az összes funkció folyó kiadásából kiemelkedő (32,9%) mértékű.

A közoktatásban dolgozók létszáma az előző évhez képest gyakorlatilag változatlan maradt, mindössze 0,6%-kal, 253 000 főre növekedett. A csökkenő gyermek- és tanulólétszám miatt mód nyílt a pedagógusok létszámának 1,5%-kal történő csökkentésére, az intézményüzemeltetési létszám azonban már második éve érzékelhetően, 1999-ben 6%-kal növekedett.

A kiadások funkcionális alakulását vizsgálva megállapítható, hogy az általános mértéket meghaladóan emelkedett az óvodai nevelésre, illetve az általános alap- és középfokú oktatásra fordított kiadások nagysága, az átlagtól némileg elmaradóan pedig az egyéb oktatásé, így - mások mellett - a szakképzésé, illetve a művészetoktatásé.

A lakosság szociális ellátása az önkormányzatok kiadásában az előző évivel azonosan növekedett. A funkción belül az önkormányzatok 1999-ben az előző évhez viszonyítva 9,3%kal többet, 203,3 milliárd forintot fordítottak, az összkiadások csaknem 14%-át. A rendszeresen igényelhető szociális ellátások körében legnagyobb súlyú a munkanélküliek támogatása, valamint a rendszeres gyermekvédelmi támogatás. Az 1997-ben bevezetett rendszeres gyermekvédelmi támogatásra jogosultak száma 1999-ben 830 ezer fő körül stabilizálódott.

A bentlakásos és átmeneti elhelyezést nyújtó szociális intézményeknél 1998-ban megkezdett létszámfejlesztés folytatására 1999-ben is biztosított lehetőséget a központi költségvetés. Így mintegy további 1400 fő felvételére került sor. Az újonnan felvettek személyi juttatásainak és kapcsolódó járulékainak fedezete a 2000. évi költségvetésben is biztosított.

Az egészségügyi funkció 1999. évi kiadása 251,7 milliárd forint volt, 8,6%-kal több az előző évinél.

A finanszírozás jelenlegi gyakorlata mellett az önkormányzatok sok esetben az Egészségbiztosítási Alap támogatását kiegészíteni kényszerültek. Az önkormányzati fenntartású kórházak jó része továbbra is likviditási gondokkal küzd.

A folyó működési kiadásokon belül az általános közösségi szolgáltatások aránya 14,7%. E kiadásokra az önkormányzatok 217,2 milliárd forintot fordítottak, az 1998. évi teljesítéshez viszonyítva 12%-kal többet.

5. Elkülönített állami pénzalapok

1999-ben két elkülönített állami pénzalap működött. 1999. január 1-jétől ugyanis négy alap integrálódott a központi költségvetésbe, mint fejezeti célelőirányzat. Ezek alapok a következők: a Vízügyi Alap, mint „Vízügyi célelőirányzat”, a Központi Környezetvédelmi Alap, mint „Környezetvédelmi alap célfeladatok”, a Nemzeti Kulturális Alap, mint „Nemzeti kulturális alapprogram”, az Útalap, mint „Útfenntartási és -fejlesztési célelőirányzat”. A költségvetési gazdálkodás áttekinthetőségének javítása megkövetelte ugyanis, hogy csak azok az alapok maradjanak meg, amelyek működési sajátosságai kizárják a fejezeti célelőirányzatként való működést. Ebbe a körbe tartozik a biztosítási alapon működő Munkaerőpiaci Alap és az atomerőmű lebontására és hulladéktároló építésére pénzt tartalékoló Központi Nukleáris Pénzügyi Alap. A megszűnt alapok maradványa összességében 30,9 milliárd forintot tett ki. Ez az összeg az elkülönített állami pénzalapok alrendszerében kiadási, a központi költségvetési alrendszerben pedig bevételi tételként lett elszámolva, így ennek az államháztartás egészére nincs kihatása

5.1. A bevételek alakulása

A Munkaerőpiaci Alap bevételei:

Munkaerőpiaci Alap bevételeinek 61,7%-a, 84 751,7 millió forint a munkaadói járulékból, 27,2%-a, 37 334,1 millió forint a munkavállalói járulékból folyt be. A járulékok együttesen a bevételek 88,9%-át tették ki. A mindkét járulék esetében a teljesítés elmaradt az előirányzattól: a munkaadói járulék 0,8%-kal, a munkavállalói járulék 1,4%-kal. A foglalkoztatási törvény 41/A. § értelmében a rehabilitációs hozzájárulás a mértéke 1998. évi 11 000 Ft/fő/év összegről 20 600 forint/fő/év összegre emelkedett. Hozzájárulásra kötelezettek köre már a múlt év során kibővült és ez 1999-ben nem változott. Ennek értelmében valamennyi jogi személy, jogi személyiséggel nem rendelkező gazdasági társaság, illetve magánszemély és annak jogi személyiséggel nem rendelkező társasága, amelynél a foglalkoztatottak létszáma a 20 főt meghaladja, és a foglalkoztatottakon belül a megváltozott munkaképességű személyek száma nem éri el a létszám 5%-át, köteles rehabilitációs hozzájárulást fizetni. A hozzájárulásból 1769,6 millió forint folyt be. A szakképzési hozzájárulásból ered a Munkaerőpiaci Alap bevételeinek 7,9%-a, amelynek összege10 830,1 millió forint. A teljesítés 5,4%-kal haladta meg a 10 280 millió forint éves módosított előirányzatot. A szakképzési alaprész 1999. évi eredeti bevételi előirányzata 7950 millió forint volt. Az egyéb bevételek Munkaerőpiaci Alapnál az eredeti 800 millió forintos előirányzathoz képest háromszorosan teljesültek. A bevételek a megállapodások megszegéséből, az önkéntes befizetésekből, a bírságokból (döntően a foglalkoztatási törvényben szabályozott rendbírságokból) és más nem adó jellegű bevételekből képződnek.

A Központi Nukleáris Pénzügyi Alap bevételei:

A Paksi Atomerőmű Rt. részére az 1999. évi költségvetésről szóló törvény 9164,9 millió forint befizetést írt elő, amelynek teljesítése megtörtént. A radioaktív hulladékok végleges elhelyezésének költsége az engedélyest terheli. Az engedélyesek befizetéseiből tervezett bevétel 10,2 millió forint, amely a beszállítások mértékétől függően alakul, így 6,2 millió forint teljesült Az Alap bevételeit növeli a költségvetési támogatás, amely a hosszú távú feladatok finanszírozására szolgáló állomány értékállóságát biztosítja. Az atomenergiáról szóló 1996. évi CXVI. törvény 64. § (2) bekezdés rendelkezése értelmében az Alap előző évi átlagos állományára vetített, a jegybanki alapkamat előző évi átlagával számított összeget kell előirányozni a központi költségvetés terhére. Az éves előirányzat 70 millió forint volt, a teljesítés pedig 227,9 millió forint lett.

5.2. A kiadások alakulása

A Munkaerőpiaci Alap kiadásai:

A Munkaerőpiaci Alapból a munkanélküliek ellátása jogcímen a felhasználás 64 416 millió forintot tett ki. A regisztrált munkanélküliek éves átlagos létszáma 1999. évben tovább mérséklődött az előző évhez viszonyítva. A munkanélküliek részére folyósítandó jövedelempótló támogatással kapcsolatos önkormányzati kiadások 75%-ának megtérítése kapcsán 1999-ben 22 400,7 millió forint kiadás keletkezett, amely 11,7%-kal alacsonyabb a tervezettnél. Az aktív foglalkoztatási eszközökre 31 350 millió forint volt az eredeti kiadási előirányzat. A teljesített kiadás összege 31 452,9 millió forintot tett ki. Ebből az összegből az Alap 1250 millió forintot adott át a Gazdasági Minisztérium cél előirányzatának. A szakképzési célú kifizetésekre 9768 millió forintot, a bérgarancia kifizetésekre pedig 212,4 millió forintot, rehabilitációs célú kifizetésekre -munkahelyteremtő támogatásra- pedig 1653,8 millió forintot fordított az Alap. 1999-ben csak a Munkaerőpiaci Alapnak kellett befizetést teljesítenie a központi költségvetésbe. Az Alap a rehabilitációs célú kifizetésék között a „megváltozott munkaképességűek támogatása” jogcímen 9990 millió forintot adott át a központi költségvetésnek.

A Központi Nukleáris Pénzügyi Alap kiadásai:

Az atomenergiáról szóló törvény 10. § (4) bekezdése szerint a radioaktív hulladéktároló engedélyese a létesítmény környezetében lévő települések lakosságának rendszeres tájékoztatása érdekében elősegíti társadalmi ellenőrzési és információs társulás létrehozását és annak tevékenységéhez támogatást, adhat. Ennek végrehajtásaként az Alap költségvetésében az önkormányzatok támogatására 109,3 millió forint került elkülönítésre. Az alapkezelőnek működési célra biztosított 35,0 millió forint pénzeszköz-átadás nyújtott részben fedezetet az Országos Atomenergia Hivatalnál az Alap kezelésével kapcsolatosan jelentkező többletfeladatok ellátására. A hulladéktárolók működtetésére 756,2 millió forint volt a tervezett előirányzat, a teljesítés 1059,1 millió forint lett. A Központi Nukleáris Pénzügyi Alap három projektre nyújt fedezetet: a kis- és közepes aktivitású hulladéktároló létesítésének előkészítésére, a nagy aktivitású hulladéktároló létesítésének előkészítésére és a kiégett fűtőelemek átmeneti tárolójának bővítésére. A projektek tervezett összege 5192,2 millió forint. Az 1999. folyamán -Alappal rendelkező miniszter döntése következtében - módosult az Alapból finanszírozott tevékenységek munkaprogramja, és a tényleges kiadások összesen csak 2427,5 millió forintot tettek ki.

Összefoglalva:

Az 1999-ben működő két alap költségvetési kiadása 156 217,9 millió forintot, költségvetési bevétele pedig 146 698,7 millió forintot tett ki. Az elkülönített állami pénzalapok 1999. évi összevont GFS egyenlege az eredeti 14,2 milliárd forint hiányhoz képest javult, így az alapok 9,5 millió forint hiánnyal zárták az évet (a Munkaerőpiaci Alap hiánya 15,3 milliárd forint, a Központi Nukleáris Pénzügyi Alap többlete 5,8 milliárd forint).

5.3. Az elkülönített állami pénzalapok 1999. évi beszámolójának auditálása

Az államháztartásról szóló - többször módosított - 1992. évi XXXVIII. törvény (a továbbiakban: Áht.) 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező (miniszter) éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. E tájékoztatási kötelezettségnek eleget téve közöljük az elkülönített állami pénzalapok 1999. évi beszámolójának és mérlegének auditálása során a könyvvizsgálók megállapításait:

- a Munkaerőpiaci Alap 1999. évi költségvetési beszámolóját a számvitelről szóló 1991. évi XVIII. törvényben, és az általános számviteli elvekben foglalt, továbbá a gazdálkodó szervekre és a Munkaerőpiaci Alapra vonatkozó sajátosságok szerint állította össze. Az éves beszámoló mentes a lényeges téves állításoktól, a Munkaerőpiaci Alap 1999. december 31-én fennálló vagyoni, pénzügyi és jövedelmi helyzetéről megbízható és valós képet ad.

- a Központi Nukleáris Pénzügyi Alap 1999. évi beszámolóját - az államháztartásról szóló 1992 évi XXXVIII. törvény, az államháztartás működési rendjéről szóló 217/1998. (XII. 30.) Korm. rendelet, számvitelről szóló 1991. évi XVIII. törvényben, valamint a költségvetés alapján gazdálkodó szervek könyvvezetési kötelezettségéről szóló 54/1996 (IV. 12.) Korm. rendelet előírásai szerint - szabályszerűen, a számviteli bizonylatolt adataival összhangban állították össze. A beszámoló az Alap gazdálkodásáról, vagyoni és pénzügyi helyzetéről megbízható és valós képet ad

Az egyes alapokról kiadott könyvvizsgálói záradékokat a „Fejezeti indokolások” kötetek - az éves beszámolók részeként - mellékletei tartalmazzák.

6. A központi költségvetés finanszírozása

Makrogazdasági és finanszírozási környezet

1999-ben a magyar gazdaság változékony gazdasági környezetben működött, mely az állampapír-piaci folyamatokban jelentősen tükröződött. Az év egészében az általános makrogazdasági trendeknek megfelelően az infláció csökkenését követve mérséklődtek az állampapír hozamok. Ez azonban nem egy egyenletes folyamatként zajlott le. Az év eleji hozamcsökkenés után a hozamok átmeneti stagnálása és a hosszabb hozamok emelkedése következett be, ami csak az év végén korrigálódott. Az év eleji brazil válság és a koszovói konfliktus kiéleződése, illetve a makrogazdasági egyensúlyi problémák rányomták bélyegüket a hazai pénzügyi folyamatok alakulására, ami májusig a befektetők számára a kockázatok emelkedését is eredményezte. Az állampapír-piaci aktivitás mérséklődése mellett így az állampapír hozamok az év első napjait jellemző esés után emelkedni kezdtek. A májustól augusztusig terjedő időszakban a rövidebb lejáratú állampapírok esetében a kamatszint enyhe csökkenése, a hosszabb lejáratúaknál pedig - a nemzetközi kamattrendeket is tükrözve - a kamatok emelkedése volt megfigyelhető. Az év utolsó harmadában a javuló belső és külső egyensúlyi helyzet és az egyre kedvezőbbé váló növekedési kilátások mellett a külföldi befektetők bizalma is erősödött. A gazdasági folyamatok kedvező alakulása fokozta a hozamcsökkenési várakozásokat. Mindezek együttesen október elejétől kiváltották a hozamok csökkenését, s ez a folyamat decemberben tovább erősödött.

Finanszírozási igény

Az év első hónapjaiban a költségvetés hiánya gyorsan növekedett. (A hiány már márciusban az éves előirányzat 60%-át tette ki, ami alapvetően a forgalmi adóbevételek elmaradásának és az év eleji jelentős kamatfizetéseknek volt köszönhető.) Tovább növelte a finanszírozási igényt a társadalombiztosítási alapok ekkori hiánya, ami már március végén meghaladta az egész évre tervezett szintet. Mindez a tervezettnél magasabb év eleji kibocsátásokat tett szükségessé. A már említett külső válságok miatt amúgy is romló keresleti viszonyok fokozták a hozamok emelkedését. A második félévtől kezdődő gazdasági fellendülés mérsékelte az államháztartási deficit növekedését, így csökkentette az adósságkezelésre nehezedő finanszírozási nyomást is. Az év második felétől a nettó forintpiaci kibocsátás már - a kisebb értékesített mennyiségek mellett is - meghaladta a költségvetés nettó finanszírozási igényét. Ennek fontos szerepe volt abban, hogy az 1998-as orosz válság nyomán leépült KESZ (Kincstári Egységes Számla) állományt újból a kívánatos szintre lehetett emelni.

A Költségvetési Törvény 4. §-a az 1999. évre jóváhagyott hiány és a törvényben meghatározott esedékes törlesztések finanszírozására valamint az adóssággal való gazdálkodásra hatalmazta fel a pénzügyminisztert.

A privatizációs bevételek nélkül számított 336,3 milliárd forintos költségvetési hiány mellett a társadalombiztosítási alapok KESZ igénybevételének 50,5 milliárd forintos növekedése és a törlesztések jelentették a költségvetés bruttó finanszírozási igényét.

Az 1135,l milliárd forintos törlesztésből szerződések szerint összesen 914,4 milliárd forint valósult meg, melyből 75,9 milliárd a forint hitel, 399,3 milliárd a forintkötvény törlesztés, 423,8 milliárd forint az MNB-vel szemben fennálló devizahitel és 15,4 milliárd forint a külföldi hitel visszafizetés. Rendkívüli törlesztésként 6,2 milliárd forint államkötvény, 203,3 milliárd forint MNB-vel szemben fennálló devizahitel és 11,1 milliárd forint külföldi adósság visszafizetésére került sor, összesen 220,6 milliárd forint finanszírozási igényt támasztva. A rendkívüli kötvény előtörlesztések egy része a költségvetési törvény 6. § (1) bekezdésében rögzített felhatalmazás alapján a privatizációs bevétel felhasználásával valósult meg.

1998-ban az orosz válság következtében a KESZ állománya (ÁPV Rt.-vel együtt) 93 milliárd forintra esett vissza, ami látszólag magas összeg, de az adósságkezelésben és az államháztartásban jelentkező egyes kockázatok teljes lefedésére nem elégséges. Mindezek alapján további finanszírozási igényként jelentkezett 1999-ben a KESZ állományának feltöltése, ami az év során meg is valósult.

Az 1999-ben keletkezett költségvetési hiány finanszírozására a pénzügyminiszter 311,8 milliárd forint összegű forint államkötvényt értékesített és 24,5 milliárd forint értékben külföldi devizahiteleket vett fel projekt finanszírozás céljára. A TB alapok 1999-es igénybevétel-változásának finanszírozása kincstárjegyek kibocsátásával valósult meg.

Az esedékes törlesztések finanszírozására 495,6 milliárd forint értékű forint államkötvény kibocsátására, 527,5 milliárd forint összegű deviza kötvény kibocsátásra és 102,2 milliárd forint összegű devizahitel felvételére került sor. Ezen felül 8 milliárd forint privatizációs bevételhez és 1,8 milliárd forint értékű pénzbevonási nyereséghez kapcsolódó törlesztés valósult meg. Ez utóbbi törlesztésre a jegybank törvény 21. §-ában foglalt felhatalmazás alapján került sor, mely kimondja, hogy a pénzbevonási nyereséget szintén az államadósság törlesztésére kell fordítani.

A fenti felhatalmazások alapján a bruttó államkötvény értékesítés 814,8 milliárd forintot tett ki, melyből 7,3 milliárd forint a KESZ állományának növelését eredményezte. Az összesen 262,2 milliárd forinttal növekvő kincstárjegy-állomány a TB finanszírozásán felül a KESZ állományának feltöltését szolgálta.

A Költségvetési Törvény 6. §-a (1) bekezdésének alapján 1999-ben a költségvetésbe befolyt 8 milliárd forint összegű privatizációs bevételből az MNB elnöke és a pénzügyminiszter közötti megállapodás alapján, az állam MNB-vel szemben fennálló adósságportfolió összetételével egyezően a következő adósságtörlesztésekre került sor: 5,8 milliárd forint MNB-vel szembeni 1997-ben felvett devizahitel rendkívüli részleges előtörlesztése, valamint egyéb az MNB-nél lévő kedvezményes kamatozású, rubelkövetelések megvásárlását fedező kötvény 1,3 milliárd forint összegű és 0,9 milliárd forint összegű kamatmentes adósság kötvényesítésével kapcsolatos kötvény törlesztése.

A Magyar Köztársaság 1999. évi költségvetéséről szóló törvény 66. § (3) bekezdése alapján a költségvetés 1999. januárjában átvállalta az Útalap hiteleiből keletkezett adósságot. Ez összesen 21,2 milliárd forint belföldi hiteltartozás átvállalását, valamint az állam által felvett 44,l milliárd forint (tőke és kamatok) külföld felé fennálló államadósság belföldi törlesztési kötelezettségének elengedését jelentette.

Az állampapír-piac fejlődése

1999-ben fontos változtatások történtek az elsődleges piacon: az elsődleges forgalmazói rendszer megerősítése mellett a kibocsátási rendszer továbbfejlesztése is megvalósult.

Az állampapírok másodpiaci likviditásának növelése érdekében 1999. januárban átalakult az államkötvény kibocsátási rend, amelynek megfelelően kevesebb sorozat kibocsátása valósult meg, az egyes sorozatokból pedig nagyobb mennyiségű állampapír került forgalomba. Ennek megfelelően 1999-ben a korábbiaknál kevesebb, 8 új kötvény-sorozat került kibocsátásra. A kibocsátott kötvények zöme fix kamatozású volt, 2, 3, 5 és 10 éves lejáratú. Az 5 éves változó kamatozású államkötvény és a tőkeindexált államkötvény részaránya az év folyamán értékesített államkötvények állományán belül csupán 5%-ot tett ki.

1999. január 14-én került sor a magyar piacon új instrumentum, a 10 éves fix kamatozású (2009/B) államkötvény első aukciójára. Ez a kötvény a jelenleg nyilvánosan kibocsátott fix kamatozású magyar állampapírok között a leghosszabb futamidejű. Annak ellenére, hogy az első értékesítés a brazil válság idejére esett, az új tíz éves államkötvény aukcióján jelentkezett több mint hatszoros, majd az egész év átlagában tapasztalt két és félszeres túlkereslet, valamint az 1999-ben értékesített 54 milliárd forintos állomány az államkötvény kedvező befektetői fogadtatását mutatja. A kötvény futamidő hosszításán felüli előnye, hogy megnövelte az 5 éves papírok szerepét, mellyel előidézte kamatainak csökkenését.

Az államkötvényekhez hasonlóan 1999. júliusától a diszkont kincstárjegyek kibocsátásának rendszere is módosult, melynek fő célja szintén a minél likvidebb sorozatok kialakítása volt a sorozatok méretének növelése és a forgalomban levő sorozatok számának csökkentése által.

1999-ben a kibocsátási technika miatt kialakult nagy, de jóval likvidebb sorozatok - melyek esetenként a 100 milliárd forintot is meghaladták - elősegítették a másodpiac fellendülését az állampapírpiacon. Ugyanakkor mind a kibocsátónak, mind a befektetőknek gondot jelentettek a nagy lejárati csúcsok, melyek áthidalására visszavásárlási aukciók kerültek megrendezésre. A visszavásárlási műveletek - melyekre a költségvetési törvény adóssággal való gazdálkodásként ad felhatalmazást - a lejáratot megelőző 1-4 hónapban valósultak meg az elsődleges forgalmazók részvételével. 1999-ben 74 milliárd forint értékű lejáró államkötvény került törlesztés előtti visszavásárlásra, amelyből 30 milliárd eredetileg 2000-ben járt volna le.

A kincstárjegyek 262,2 milliárd forintos állományváltozásának közel fele a diszkont kincstárjegyek állománynövekedésének köszönhető, mely 136,8 milliárd forinttal nőtt 1999-ben. A lakossági papírok nettó értékesítése a növekvő kereslet hatására 1999 második félévében nagymértékben megnőtt, a nettó értékesítés júliustól év végéig 97,5 milliárd forintot ért el, ami több, mint kétszerese az év első hat hónapjában értékesített papírok összegének. A Kincstári Takarékjegyek nettó értékesítése egész évben pozitív volt és különösen a második félévben ért el kiugróan magas szintet. Összességében a kincstári takarékjegyek állománya 95,5 milliárd forinttal, a kamatozó kincstárjegyek állománya pedig 29,9 milliárd forinttal nőtt 1999-ben.

Devizaadósság

A devizaadósság kezelés 1999. évi legfontosabb eseménye, hogy ettől az évtől kezdve a Magyar Állam devizakötvény kibocsátással és devizahitel felvétellel közvetlenül von be külföldi forrásokat a nemzetközi tőkepiacról, mely források a lejáró devizaadósság megújítását finanszírozzák. A közvetlen kibocsátással lehetővé vált, hogy a devizaadósság szerkezete gyorsan és hatékonyan átalakítható legyen.

1999-ben hat alkalommal valósult meg külföldi kötvény értékesítés, illetve szindikált hitelfelvétel, ennek során négy kötvény került felajánlásra. A három euró-kibocsátás a Magyar Állam azon törekvését tükrözi, hogy az EU, illetve későbbi EMU tagság idejére a magyar állampapírok terén minél teljesebb hozamgörbe jöjjön létre, illetve a csatlakozásig a befektetői bázis fokozatosan kiépülhessen.

A külföldi kötvény kibocsátások során négy kötvény került felajánlásra:

- Első alkalommal 500 millió euró értékű 10 éves, fix kamatozású államkötvény került eladásra február 16-i kibocsátási dátummal.

- Áprilisban a második kibocsátás során került értékesítésre a 7 éves, fix kamatozású 500 millió USD értékű Globál kötvény.

- A Globál kötvény megnövekedett másodpiaci keresletére és a felárak csökkenésére reagálva májusban 250 millió USD értékben újabb kibocsátás (rábocsátás) valósult meg.

- Júniusban került értékesítésre az 500 millió euró értékű, 5 éves futamidejű, fix kamatozású államkötvény.

- Novemberben került kibocsátásra a Magyar Köztársaság által kibocsátott 6 éves, változó kamatozású 400 millió euró értékű államkötvény. A három hónapos Euribor felett 0,5%-os kamatot negyedévente fizető állampapír iránti jelentős keresletre reagálva a Kibocsátó az eredetileg tervezett 300 millió euró-s kibocsátási mennyiséget további 100 millió euró-val megemelte.

1999-ben összesen 2,6 milliárd euró értékű kötvény kibocsátásra, illetve hitelfelvételre került sor. Nagy teljesítményként értékelhető, hogy a kibocsátás első évében az adósságkezelés ilyen nagy összegű forrásbevonást tudott elérni. A kibocsátások alapvetően sikeresek voltak: likvid, nagy sorozatok értékesítésére került sor, melyek másodpiaci forgalma jelentős. 1999-ben a lejáratok biztonsággal történő finanszírozásán felül is történtek kibocsátások, melyek lehetőséget biztosítottak a magas kamatozású és rövidebb lejáratú devizaelemek lecserélésére alacsonyabb kamatú hosszabb futamidejű adósságra.

Adósságszolgálati folyó kiadások és bevételek

Az államadósság költségvetési elszámolásai fejezet kiadásainak és bevételeinek 762,1 milliárd forintos egyenlege 79,8 milliárd forinttal magasabb nettó kiadást mutatott a jóváhagyottnál.

A központi költségvetés adósságához kapcsolódó kamat- és egyéb kiadások 850,3 milliárd forintos összege 66,2 milliárd forintos túllépést, míg az ún. adósságszolgálati bevételek (tőke-, kamat- és egyéb bevételek) 81,5 milliárd forintos teljesülése 17,2 milliárd forintos elmaradást mutat az eredeti előirányzathoz képest. (A fejezet bevételei között szerepel 6782,1 millió forint értékű orosz haditechnikai szállítás, amely összeg azonos értékben a Honvédelmi Minisztérium és a Belügyminisztérium fejezetekben is megjelenik, így a központi költségvetés egyenlegét nem befolyásolja.)

Kamat- és egyéb adósságszolgálati folyó kiadások

Az adósságszolgálati kiadások túllépését a kamatkiadások 61,9 milliárd forintos összege, és az egyéb költségeken belül a jutalékok 4,3 milliárd forintos többletkiadása okozta.

Az adósságszolgálat folyó kiadásait döntően (98,6%-ban) a kamatteher határozza meg, melyből a hiányt finanszírozó államadósság kamatterhe 64,4 milliárd forinttal magasabb, az egyéb jogcímen kifizetett kamat pedig 2,5 milliárd forinttal alacsonyabb volt a tervezettnél. Az alapvető eltérés két tényezőre vezethető vissza: egyrészt egyes állampapíroknak a tervezettnél nagyobb összegű értékesítésére (diszkont kincstárjegyek, államkötvények), másrészt a hozamok vártnál jóval magasabb szintjére.

A devizaadósság után kifizetett kamat kedvezőbben alakult a tervezettnél mind a belföldi, mind a külföldi hitelek után történő kifizetéseknél (3,4 milliárd forint megtakarítás). Az előirányzattól való elmaradás oka egyrészt a keresztárfolyamok vártnál kedvezőbb alakulása, másrészt a megvalósult rendkívüli előtörlesztések. A devizakötvények kamatterhe (16,2 milliárd forint) a tervnek megfelelően teljesült (0,1 milliárd forinttal kevesebb). A központi költségvetés a nemzetközi fejlesztési intézményektől (EBB, EBRD, Világbank), a Kreditanstalt für Wiederaufbau banktól (KfW), a japán Tengerentúli Alaptól (OECF) felvett közvetlen külföldi állami hitelek, valamint a Bős-Nagymarosi beruházás átvállalt osztrák hitele és az MNB-nél elhelyezett devizabetét céljára felvett hitelek után 14,7 milliárd forintot fizetett (2,5 milliárd forinttal kevesebbet a tervezettnél). Az MNB-vel szembeni devizaadósság forintban kifejezett kamatterhe 0,8 milliárd forint megtakarítást jelentett, a fent említett kedvező piaci tendenciák miatt.

Egyéb költségek címén az állam egyrészt jutalékot fizet a lakossági forgalmazás ösztönzése érdekében, másrészt fizeti a deviza kibocsátások és devizaadósság kezelés jutalékait. Ezen felül további kiadást jelent a forgalmazás költségeinek fedezése (tőzsdei díj, KELER díj, nyomdaköltség). A tervezetthez képesti éves többletkiadás nagy része a devizában fennálló adósság utáni jutalék volt.

A központi költségvetés követeléseivel kapcsolatos tőke- és kamatbevételek

Az államadósság költségvetési elszámolásai fejezet bevételei 14,2 milliárd forinttal (amelyek tehát nem tartalmazzák az orosz haditechnikai elszámolást) voltak alacsonyabbak az eredetileg tervezettnél a kamatok nélküli bevételek 28,5 milliárd forintos elmaradása és a kamatbevételek 14,3 milliárd forintos többlete miatt.

A költségvetési követelések tőke-visszatérüléseiből származó bevételek mintegy 30,8 milliárd forinttal elmaradtak az eredetileg tervezettől, amit alapvetően a volt rubel elszámolású országoknak - ezen belül is Oroszországnak - korábban nyújtott kormányhitelek törlesztésének kedvezőtlen alakulása okozott. E kormányhitelek lebontásából származó bevételek előirányzata eredetileg 25,5 milliárd forint volt, amelyet az orosz haditechnikai termékek pénzügyi elszámolásáról rendelkező 1994. évi XIII. törvény alapján a Kormány 6,8 milliárd forinttal megnövelt. Az előirányzat növelése és az annak megfelelő teljesítés elszámolása a központi költségvetés egyenlegét nem érintette, mivel a bevétellel megegyező mértékű kiadás jelentkezett a HM és a BM fejezeteknél. Az orosz államadósság lebontásából származó 1999. évi bevétel, így összességében 7,1 milliárd forintot tett ki, amely magában foglalja mind a haditechnikai termékek elszámolásának értékét, mind a kormánykövetelés polgári célú lebontását. A jelentős elmaradás még az 1998. augusztusában kitört pénzügyi válsággal van kapcsolatban, ugyanis annak gyorsabb javulásával, és így a törlesztések felgyorsulásával számolt a terv.

A dollár elszámolás mellett nyújtott hitelek lebontása csak algériai viszonylatban maradt el a tervezettől, azért, mert algériai hatósági intézkedés 1999-ben is közel fél évre leállította a törlesztési célú áruszállításokat.

A korábban felvett devizahitelek (Világbanktól, az Európai Beruházási Banktól és az Európai Újjáépítési és Fejlesztési Banktól felvett és belföldön felhasznált hitelek) után a belföldi kedvezményezettek által fizetett tőketörlesztés mintegy 4,4 milliárd forinttal volt kevesebb, melynek oka, hogy négy visszterhes program költségvetési bevétele megszűnt az Útalap hiteleinek elengedése miatt.

A kamatbevételeken belül mind a devizakövetelések, mind a forintkövetelések kamatbevételei meghaladták a tervezett összeget ( 14,3 milliárd forinttal).

A devizakövetelések kamatbevételei közül az MNB-nél elhelyezett költségvetési devizabetétek után befolyt kamatbevételek 0,6 milliárd forinttal haladták meg az előirányzatot, míg a korábban nemzetközi pénzintézetektől felvett hitelek után a belföldi kedvezményezettek által fizetett kamat- és rendelkezésre-tartási jutalék-törlesztés 1,2 milliárd forint túllépést jelentett. A realizált magasabb kamatbevétel egyrészt a devizaárfolyamok, másrészt a kamatok tervezetthez képesti magasabb szintjének köszönhető. Az ÁFI kötvény kamatának magasabb visszatérülése a kedvezőbb árfolyam alakulásnak köszönhető (0,4 milliárd forint túllépés).

A forintkövetelések kamatbevétele is magasabb volt 1999-ben a vártnál mintegy 12,7 milliárd forinttal. A Kincstári Egységes Számla tényleges állománya (beleértve ÁPV Rt. számlaállományt is) a tervezési időszakban kalkuláltnál magasabb szinten alakult 1999-ben, így összességében a tervezettnél 9,9 milliárd forinttal nagyobb kamatbevétel realizálódott. További bevételnövelő tényező volt az államkötvények aukciós kibocsátásakor (a nemzetközi gyakorlatban is alkalmazott un. rányitásos kibocsátási technikával) realizált magasabb felhalmozott kamatbevétel (2,8 milliárd forint), mely a tervezetthez képest az éves szinten bekövetkezett magasabb kötvénykibocsátásnak köszönhető. Ez a bevétel típus a költségvetés számára későbbi kamatfizetési kötelezettség megelőlegezését jelenti, így ezen bevétel még ugyanazon évben, vagy a következő évben azonos kamatkiadást jelent.

Az adósságszolgálati bevételek egyéb tételei közül a jegybank által a pénzbevonás nyereségéből származó csaknem 1,8 milliárd forint befizetése volt jelentősebb, amelyet a pénzügyminiszter a Magyar Nemzeti Bankról szóló 1991. évi LX. törvény rendelkezése szerint az MNB-vel szemben fennálló adósság törlesztésére fordított.

8. A központi költségvetés adósságának alakulása

A központi költségvetés bruttó adóssága 720,6 milliárd forinttal magasabb az 1998. évinél, így a központi költségvetés bruttó adóssága 1999. végén 6886,4 milliárd forintot tett ki. Az államadósság tényleges nemzetgazdasági súlyát jelző mutató, a GDP arányához mért államadósság 1999-ben tovább 60%-ra csökkent.

A központi költségvetés bruttó adósságán belül a forintban fennálló adósság 616,3 milliárd forinttal, a devizában fennálló adóssága pedig 104,3 milliárd forinttal növekedett 1999-ben. Az összes adósságon belül a devizaadósság aránya így csökkent 39,4 százalékról 36,8 százalékra. Az 1999-ben keletkezett nettó finanszírozási igényt az állam forintban finanszírozta, a deviza kibocsátások célja - a projekt finanszírozó devizahiteleket leszámítva - a deviza törlesztések megújítása volt.

A központi költségvetés forintban fennálló bruttó adóssága 4350,2 milliárd forintra nőtt 1999 végéig. Az adósságnövekedés a hiányt finanszírozó és adósságmegújító tartozások növekedésének 640,7 milliárd forintos és az egyéb kötelezettség vállalások miatt korábban keletkezett adósság 24,4 milliárd forintos csökkenésének következménye.

A forinthitel állomány nettó csökkenése 54,7 milliárd forint, ami az év elején átvállalt piaci hitelek miatti állománynövekedés (17,8 milliárd forint) és az MNB-vel szemben fennálló hitelek 72,5 milliárd forint összegű törlesztéséből adódik. Január elsejei hatállyal a költségvetési törvény alapján az Útalaptól 21,2 milliárd forint összegű hitel átvállalására került sor, melyből december végéig 3,4 milliárd forint került visszafizetésre. Ezen műveletek eredményeként a központi költségvetés forinthitel állománya 1999 végén az MNB-vel szembeni, összesen 362,4 milliárd forint összegű és a piacról átvállalt 17,8 milliárd forint összegű hitelekből állt.

Az államkötvények állományán belül 1998-hoz hasonlóan tovább folytatódott a piaci 2, 3, illetve az 5 éves fix kamatozású kötvények, a változó kamatozású papírok közül az 5 éves diszkontbázisú államkötvények értékesítése. Sikeres volt a 10 éves fix kamatozású államkötvény is bevezetése, így az év egészében sikerült tovább növelni az értékesített államkötvények átlagos futamidejét. A lakossági értékesítésre szánt 3 éves futamidejű kincstári takarékkötvények állománya 17,4 milliárd forinttal emelkedett, de súlyuk az összadósságon belül csekély.

A hiányt finanszírozó kincstárjegyek nettó kibocsátása 262,2 milliárd forintot tett ki. Ezen belül 1999-ben tovább növekedett a hosszabb futamidejű diszkont kincstárjegyek aránya. Az év során ugyancsak növekedett a lakossági papírok értékesítése, különösen a kincstári takarékjegyek 100 milliárd forintos állománynövekedése volt jelentős.

A nem hiányt finanszírozó forint adósság 1999 folyamán a törlesztések következtében 24,4 milliárd forinttal 902,1 milliárd forintra, a GDP 7,8%-ára csökkent.

A költségvetés közvetlen külföldi devizaadóssága - amely a nemzetközi szervezetektől, külföldi államoktól, illetve külföldi bankoktól felvett hitelek állományából áll - 120,1 milliárd forinttal növekedett a felvételek miatt. Ezt az adósságot növelte 1999-ben egy új devizaadósság elem, a 102 milliárd forint összegű szindikált hitelfelvétel. A szerződés szerinti törlesztésen felül az állomány csökkenését okozta egy 10,7 milliárd forint összegű rendkívüli előtörlesztés is (OECF hitel).

Az MNB-vel szembeni kamatmentes adósság lecserélésével 1997-ben létrejött devizaadósság árfolyamveszteséggel korrigált állománya a fedezeti műveleteket is beleértve 1999 végén a törlesztések következtében 1568,4 milliárd forintot tett ki, ami 548,4 milliárd forinttal kevesebb az 1998 év végén fennálló állománynál.

Az újonnan kibocsátott devizakötvények állománya 536,3 milliárd forintot tett ki év végén.

Az 1999-ben végrehajtott sikeres deviza kibocsátások, illetve hitelfelvételek mellett az adósságkezelésnek sikerült az adósság kezelési stratégia által kitűzött másik célját is megvalósítania, mely szerint növelni kell a piaci értékesítésű kötvények hátralévő átlagos futamidejét. (Ez az érték 1999. év folyamán 2,05 évről 2,18 évre nőtt.)

9. A nemzetközi pénzügyi kapcsolatok kiadásai

A nemzetközi pénzügyi kapcsolatokból eredő kiadások - az egyes nemzetközi pénzügyi szervezetek és pénzintézetek részére fizetett alaptőke-hozzájárulások - 1925,3 millió forintos összege 608,4 millió forinttal elmaradtak az előirányzattól. Ez abból adódik, hogy a nemzetközi pénzintézete a vállalt tőkeemelésekre kiállított kötelezvényeket a felmerülő hiteligényekkel összhangban váltják be, ami esetenként eltér a tervezettől (pl. IBRD).

10. A költségvetés egyéb kiadásai és bevételei

10.1. Rendkívüli kiadások

A kormányzati rendkívüli kiadások címén 1999-ben 20,7 milliárd forint, a módosított előirányzat 92,4%-a került kiutalásra a következő főbb jogcímeken:

- Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 1999. évi központi költségvetési módosított előirányzata 10 771 millió forint volt, melyből a folyósítást végző Országos Nyugdíjbiztosítási Főigazgatóság részére a MÁK mintegy 7794 millió forintot utalt ki. Ez az összeg tartalmazza az életelvesztés miatti egyösszegű kárpótlás kifizetését is. A pénzbeli kárpótlás alapösszegének éves emelése megtörtént, az összeg folyósításra került. A jogosultak körében elmúlt év decemberében 50 096 fő részesült átlagosan közel 8000 forintnyi életjáradékban. Az 1999. évben a pénzbeli kárpótlás folyósítási költségei 180 millió forintot tettek ki.

- Az 1947-es Párizsi Békeszerződésből eredő kárpótlás 1999. évi módosított előirányzata 2060 millió forint volt, melyből a folyósítást végző Országos Nyugdíjbiztosítási Főigazgatóság részére 1892,0 millió forint került átutalásra. A jogosultak részére a tényleges kifizetés ezzel közel megegyező összegű volt. Az év folyamán havonta átlagosan 16 400 fő részesült mintegy 9600 forintnyi életjáradékban.

- A volt egyházi ingatlanok visszaadására a módosított előirányzat alapján megállapított 4900,0 millió forintos összeg teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanítására fizettek ki.

- Az Észak-kelet Magyarországi Autópálya Fejlesztő és Üzemeltető Rt. Részére az M3-as autópálya építésére 3708,8 millió forint került kiutalásra, amely a beruházás megvalósítását szolgálta. Emellett az ÉKMA Rt. az 1998. évi díjbevétel kiesésének kompenzálására további 1000 millió forint támogatásban részesült.

- Az Eximbank Rt. És MEHIB Rt. tőkeemelésére 1250 millió forint folyósítás történt.

10.2. Vegyes bevételek és kiadások

Az egyéb költségvetési kiadások az előirányzathoz viszonyítva 123,5%-ban, 7,9 milliárd forintban teljesültek. Ez az összeg a következőkből tevődik össze:

- az Egyéb vegyes kiadások között a Magán és egyéb jogi személyek kártérítésére 2007,7 millió forintot kellett kifizetni, amely jelentős mértékben meghaladja az 1999-re előirányzott összeget. Ennek oka, hogy ezen jogcím tervezésekor nem lehet előre meghatározni a felmerülő kiadásokat, miután a kifizetések jogerős bírói végzést, ítéletet, illetőleg peren kívüli egyezséget jóváhagyó okiratok alapján történne. A felszámolásokkal kapcsolatos állami helytállás miatt 578,4 millió forint volt a költségvetés kiadása 1999-ben. Ez 14 felszámolót és 24 felszámolás alatt álló céget érintett. A két legnagyobb összegű kifizetés a Mecsekurán Ércbányászati Kft. (176 millió forint) és az Építőipari Gépesítő Vállalat (161 millió forint) részére történt. Az első cég esetében baleseti járadékokra, a második cég esetében a felszámolási vagyonba be nem vonható forgalomképtelen műemlék kastély „megváltására”. A pénzügyminiszter 28/1992. (XII. 4.) Korm. rendelete alapján 1992. december 1-jétől a REORG Rt. a - megszűnt - Szanálási Alapból származó jogosultságok és kötelezettségek kezelője. E tevékenységéért Megállapodás szerinti díjazás illeti meg, amelynek összege a beszámolási évben 0,7 millió forint volt. A Szanálási Alap terhére vállalt kötelezettségek érvényesítéséből a költségvetésnek 1999-ben kiadása nem keletkezett. A Szanálási alap bevétele 155,6 millió forint volt. Három termelőszövetkezet felszámolója fizetett be 5,6 millió forintot; 150 millió forint pedig az IKARUS Rt. privatizációja során értékesített kötvény- (korábban szanálási hitel-) tartozás előtörlesztéséből folyt be. Folyamatban van még 20 mezőgazdasági szövetkezet és 5 iparvállalat felé fennálló hitelezői követelés rendezése. Valamennyi érintett gazdálkodó felszámolás alatt áll. Az eljárások lezárását a földkérdés rendezetlensége és a folyamatban lévő peres ügyek akadályozzák. A korábban átutalt összegekből a felszámolók - 7 céget érintően - 28,6 millió forintot visszafizettek a költségvetésbe. Úgyszintén itt kerülnek elszámolásra a Magyar Államkincstár pénzforgalmával kapcsolatosan egyes kiadások, amelyek automatikusan teljesülnek az érintett szervek ( MNB, Magyar Posta, stb.) intézkedései alapján. Ezzel összefüggésben 826,7 millió forint kiutalás történt meg.

- A K-600 kormányzati hírközlési rendszer működtetésére 487,7 millió forint, azaz az előirányzat 99,4%-a került átutalásra. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

- A helyi önkormányzatok normatív állami hozzájárulásának elszámolásából eredő kiadási jogcím 1066,1 millió forintot tett ki. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket.

- Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlások jogcímen 2801,0 millió forintot utalt át a MÁK az APEH részére, további folyósításra.

- A Várpalota és környéke helyi önkormányzatai japán kölcsönével kapcsolatos ÁFA- befizetési kötelezettség fedezetének visszatérítendő megelőlegezésére biztosított 300 millió forintból 40,6 millió forint került kifizetésre, amely a nevezett tájegység környezetvédelmi és kommunális fejlesztési programjának megvalósítását szolgálta.

- A helyi önkormányzati elszámolásokhoz kapcsolód kiadás jogcímén elszámolt 64,4 millió forint az önkormányzati nettó finanszírozáshoz kapcsolódó - a következő évben visszatérülő - kiadás;

- Az Eximbank és MEHIB Rt. behajtási jutalékára 4,5 millió forint kifizetés történt.

Az egyéb költségvetési bevételek 1999-ben 12,3 milliárd forintot tettek ki, amely összetevői a következők szerint alakultak:

- A Várpalota és környéke helyi önkormányzata japán kölcsönével kapcsolatos ÁFA-fizetésre megelőlegezett összegekből 603,9 millió forint került visszatérítésre.

- Az egyéb vegyes bevételek között elszámoltan az önkormányzatok 906,7 millió forint kamatot fizettek be a jogtalanul igénybe vett támogatások után. A maradványok (EXPO lemondásához kötődnek) elszámolásával összefüggésben elszámolt visszafizetéséből 490,4 millió forint bevétele származott a költségvetésnek. A kezességvállalási díj-bevétel 90,6 millió forint volt. A kormányhatározatban előírt kötelezettségének valamennyi érintett (Fővárosi és Dunaújvárosi Önkormányzat, MFB, Rt., MÁV Rt., GYSEV Rt., Nemzeti Kataszteri Program Kht.) eleget tett. A Hungarocamion Rt. visszaforgatott hitele tőketörlesztéséből és kamatából 192,6 millió forint realizálódott. Lakástámogatásokhoz, pártok, társadalmi egyéb non-profit szervezetek, más gazdálkodó szervezetek részére nyújtott támogatásokhoz, az visszatérülésekből, különböző (jövedéki, verseny-felügyeleti) bírságokból, eljárási díjakból stb. befolyt bevételek összege 4550,6 millió forintot tett ki.

- Kezesség-visszatérülés címen 5462,0 millió forint bevételt realizált a költségvetés 1999. évben. Ebből 3330 millió forintot a Postabank részvényesei fizettek vissza, több mint 733 millió forintot pedig a Budapest Bank. A viszontgaranciával érintett intézmények által behajtott összeg megközelítette a 829 millió forintot. A Gávavencsellői Takarékszövetkezet által a felszámolás befejezéseként visszafizetett összeg 158 millió forint volt (ezáltal a megtérülés elérte a 77%-os szintet). A fennmaradó mintegy 412 millió forint az APEH egyedi vállalati-agrárgazdasági kezességekkel kapcsolatos behajtási tevékenységének az eredménye.

- 1999-től a nemzetközi elszámolások vegyes bevételei (37,1 millió forint) is - egyre inkább csökkenő nagyságrendjük miatt - ezen a mérlegsoron jelennek meg.

10.3. Kezesség- és viszontgarancia érvényesítés

Az állam által vállalt kezesség és viszontgarancia érvényesítésére az 1999. évi költségvetés 21,5 milliárd forint előirányzatot tartalmazott öt alcímre bontva. Ez tartalékolás és átcsoportosítás miatt 19,6 milliárd forintra mérséklődött. A tényleges felhasználás 15,4 milliárd forint volt. Minden alcímnél megtakarítás tapasztalható.

Részleteiben:

 

 XXII. fejezet 18. cím alcímei

 Módosított előirányzat

 Teljesítés

 

 

 

  millió forintban 

  %-ban

 

 1. Jogszabályi és egyedi kezességek 

 11 772,0

 10 490,7

 89,1

 

 3. Eximbank Rt. 

 1 471,5

 761,7

 51,7

 

 4. MEHIB Rt.

 4 175,4

 2 823,9

 67,6

 

 5. Hitelgarancia Rt. 

 1 633,4

 1 204,8

 73,7

 

 7. Agrárvállalkozási Hitelgarancia Alapítvány 

 582,8

 148,2

 25,4

1. A jogszabályi és a Kormány által vállalt egyedi kezességekből eredő fizetési kötelezettség döntő hányada - 9,7 milliárd forint - a Budapest Bank Rt. privatizációs szerződéséből fakadó egyes kötelezettségek teljesítésének módjával függ össze. A Részvényesi Megállapodásban foglalt eszköz-visszavásárlásra felvett hitelt ugyanis az ezzel megbízott, közvetett állami tulajdonban lévő Kft. az eszközök hasznosításából és értékesítéséből befolyt bevételeiből nem tudta visszafizetni.

Az agrárgazdaság növénytermesztési hitelei után vállalt 70%-os állami kezesség költségvetést terhelő kiadásai 681,3 millió forintot tettek ki. Ennek kifizetésére az 1997. évi prolongált hitelek, illetve az 1998. évi tavaszi-őszi hitelek visszafizetésének meghiúsulása miatt került sor. A fedezetet képező átlagtermések, illetve árbevételek a tervezett szint alatt realizálódtak - részben az időjárásra, belvízkárokra visszavezethetően -, gy a bankok éltek beváltási jogosultságukkal, amely az éves átlagos hitelállomány 4-5%-a körül alakult, magasabban az előző évek átlagánál.

Az 1993. június 30. előtt elhelyezett pénzintézeti takarékbetétekre még fennálló állami helytállás alapján 931 ezer forint kifizetés történt. Ennek zöme a még mindig felszámolás alatt álló Heves és Vidéke Takarékszövetkezethez került.

Az év során a Kormány - az Országgyűlés által a kiadási főösszeg 1%-ában meghatározott - keret terhére 5 db új kezességet vállalt 22 934,3 millió forint összegben. Ez a lehetséges vállalásnak mindössze 65%-a.

A kőolaj és kőolajtermékek biztonsági készletezésének finanszírozására felvett hitelekhez kapcsolódóan az év végén 11 db kezesi szerződés volt hatályban 48,9 milliárd forint számított összegben.

A kereten kívül vállalható 16 milliárd forint összegű kezességvállalással biztosított agrár-hitelezési lehetőséget a szaktárca a tartósítóipar likviditási problémáinak enyhítésére, a szarvasmarha ágazat fejlesztésére és az új típusú szövetkezések támogatására használta fel.

3. Az Eximbank Rt. számára a költségvetési törvényben rögzített 85 milliárd forintos forrásoldali kezességvállalás a bank által kül- és belföldi hitelintézetektől elfogadott betétekre, felvett hitelekre és kötvénykibocsátásra terjed ki. A keretet az Eximbank - az előző évit megközelítően - 65,4%-ban használta ki (55,6 milliárd forint). Az 5 milliárd forint emelkedést teljes egészében a hitelintézetektől felvett hitelek állományának az egy évvel korábbi záró állományhoz viszonyított növekedése okozta.

A költségvetés terhére vállalható 80 milliárd forint garanciakeret kihasználtsága 1,5%-kal nőtt, ami 34,9%-os kihasználtságot jelentett. A garanciák állományának 93%-át jelenti a korábbi években kiadott garanciák áthúzódó hatása. 1999-ben költségvetési háttérrel 2 milliárd forint új garanciavállalásra került sor. A garancia-állomány 87,3%-a az ipart (ezen belül 72,4%-a a gépipart, 10,7%-a járműipart), 12,7%-a pedig a mezőgazdaságot segítette.

1999-ben 761,7 millió forint garanciabeváltásra került sor, így az 1471,5 millió forintra módosított előirányzat 51,7%-a felhasználásra került. (A beváltott garancia a Komi Köztársaságba irányuló járműexporthoz kapcsolódott).

A beváltott garanciából 90 millió forint megtérült, amely után az Eximbankot 4,5 millió forint jutalék illette meg.

4. A MEHIB Rt. 1999-ben a központi költségvetés terhére 250 milliárd forint keretösszegig vállalhatott - az ún. nem piacképes biztosítási tevékenységéből származó - kötelezettséget. A keret kihasználása az 1998. évi 43,5%-al szemben mindössze 26,6% volt. A csökkenést az okozta, hogy míg 1998-ban a nem-piacképes forgalomban az orosz viszonylat 46,3%-ot képviselt, addig 1999-ben ez csak 26%-ot tett ki. Az orosz partnerek helyzetének bizonytalansága miatt nem valósult meg az export, vagy a következő évekre húzódtak át kiszállítások.

A kárfizetés 4175,4 millió forintra módosított kiadási előirányzat terhére 2823,9 millió forint folyósítására került sor. (Ebben szerepel az 1998. IV. negyedévében bekövetkezett orosz relációjú káresemény utáni 75,6 millió forint összegű kárfizetés pénzügyi teljesítése is.)

Az 1999-ben a MEHIB Rt-n keresztül folyósított kárfizetések miatt a központi költségvetésnek Oroszországgal szemben 6,8 MUSD, Jugoszláviával szemben 3,9 MUSD, Horvátországgal szemben 2,0 MDEM, Ukrajnával szemben 43 EUSD kintlévősége keletkezett.

A nem piacképes kockázatokra kármegtérülés címén - a jogelődöktől átvett kárkintlévőségi állományból - 1999-ben Mozambikból 393,3 millió forint folyt be.A megtérülés után a MEHIB Rt. részére behajtási jutalék folyósítására nem került sor, mivel a megtérülés nem a MEHIB Rt. behajtási tevékenységének következménye volt.

A kárfizetési előirányzatból december végén a Kormány - az 1998. évi XC. törvény 63. §-ban kapott felhatalmazás alapján - 2339/1999. (XII. 20.) Korm. határozatával 1250 millió forintot csoportosított át a Miniszterelnöki Hivatal fejezetébe. A tulajdonosi jogokat gyakorló ÁPV Rt. e forrásból az Eximbank alaptőkéjét 500 millió forinttal, a MEHIB Rt. alaptőkéjét 750 millió forinttal emelte meg.

Az Eximbank esetében az alaptőke-emelés a bank szavatoló tőkéjére gyakorolt hatása révén - a prudenciális korlátok betartása mellett - mintegy 5%-kal nagyobb mozgásteret biztosít a Bank aktív tevékenységének folytatásához, egyben kedvező hátteret biztosít a bank jövőbeni tervezett hitelfelvételéhez és a bankkal szembeni limit megállapításokhoz. A MEHIB Rt. tőkeemelését az év végi szabályozó rendszerben bekövetkezett változás indokolta, arra alapvetően az adózás előtti eredmény terhére, a következő évek várható költségeinek fedezetére szükséges induló céltartalékképzés miatt volt szükség.

5. A Hitelgarancia Részvénytársaság 1999-ben sikeres évet zárt, mind az előző évihez, mind a tervezetthez képest jelentősen bővítette a tevékenységét, kezességvállalási szolgáltatását gyorsabbá, egyszerűbbé és olcsóbbá tette. A kis- és középvállalkozások fejlődésének elősegítése érdekében a társaság 29,7 milliárd forint összegű kezességet vállalt több mint 1300 hitelszerződéshez. A növekedés különösen a mikrovállalkozások körében volt dinamikus, ily módon a 10 fő alatti vállalkozások részaránya az új kezességvállalások esetében elérte a 60%-ot. Az Rt. gazdálkodása stabil, 1999. évi mérleg szerinti eredménye 2,7 milliárd forint, saját tőkéje 14,5 milliárd forint.

A kezességvállalási keret kihasználása - évközi hullámzást követően - az év végén 78%-os volt. Az elmúlt évben 81 vállalkozás esetében összesen 1,9 milliárd forint összegű kezesség érvényesítésére (beváltására) került sor, amelynek egyharmada mezőgazdasági tőkepótló hitel volt. A költségvetés viszontgarancia jogcímen az előirányzatnál jelentősen kisebb összeget, 1,2 milliárd forint kifizetést teljesített.

6. A nemzetközi hitelfelvételekkel kapcsolatos kezességekből eredően kifizetés nem történt.

A Magyar Fejlesztési Bank Rt. által felvett külföldi hitelekhez és eszközölt kötvénykibocsátásokhoz nyújtható állami garanciavállalás felső határa 120 milliárd forint volt 1999-ben. Állami kezességvállalással biztosított kötvénykibocsátásra nem került sor. A külföldről felvett hitelekhez kapcsolódó kezeségek 1999. XII. 31-i állománya 42,1 milliárd forint. Az 1999-re jóváhagyott 120 milliárd forintos keret kihasználtsága 35%-os volt.

7. Az Agrárvállalkozási Hitelgarancia Alapítvány kezességvállalásainak felső határa 42 milliárd forint volt 1999-ben. Az év végi állomány 24,5 milliárd forint, így a keretkihasználás 58,2%-os.

Az Alapítvány az éven túli lejáratú agrár forgóeszközhitelek egyik készfizető kezességvállalója. A kezesi helytállás után teljesített költségvetési viszontgarancia-kifizetés 148,2 millió forintot tett ki.

A kezességérvényesítések - az 1997-98-as hitelkihelyezések után - jellemzően a vállalkozások tőkehelyzetére, eladósodottságuk mértékére, a piacismeret problémáira és a gazdálkodásuk hiányosságaira vezethetők vissza. A bukások mintegy 40%-a az időjárás okozta minőségi és mennyiségi termeléscsökkenésnek tulajdonítható.

Az Alapítvány 1999. évben 33,17 milliárd forint tőkepótló hitelre vállalt 19,3 milliárd forint készfizető kezességet. A viszontgarancia-érvényesítés kezességvállaláshoz mért aránya nem érte el az 1%-ot.

III. Törvényekben előírt beszámolási és tájékoztatási kötelezettségek

1. A költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatait érintően az 1999. évi költségvetési törvényben meghatározott előirányzatok módosításával és átcsoportosításával összefüggésben a következő fontosabb döntések születtek:

Az Országgyűlés jogkörében:

A Magyar Köztársaság 1998. évi költségvetésének végrehajtásáról szóló 1999. évi CV. törvény több helyen is módosította az 1999. évi költségvetési előirányzatokat. Az egyensúlyos módosítások egyrészt a Postabank és Takarékpénztár Rt. tőkeemelésének kiadási előirányzata és az ÁPV Rt. gázközművek miatti tartalékfeltöltését fedező államkötvények kamatának bevételi előirányzata pedig 1750,0 millió forinttal lett kevesebb, valamint az ÁPV Rt. által fizetett osztalék és adóskonszolidációs bevétel 15 600 millió forinttal növekedett,az általános forgalmi adó előirányzatának pedig ugyanilyen összeggel csökkent.

Az 1999. évi költségvetési törvény 47. §-a rendelkezett a központi költségvetés általános tartalékának megemeléséről. Az ennek fedezetéül szolgáló zárolásokat a 2028/1999. (II. 12.) Korm. határozat konkretizálta, melynek eredményeként a központi költségvetés általános tartaléka 33 257,1 millió forinttal növekedett. Ebből 24 887,9 millió forint a fejezetektől került átcsoportosításra, 8369,2 millió forint pedig a helyi önkormányzatoknak átengedett személyi jövedelemadó terhére került biztosításra, ez utóbbi jelentette a központi költségvetés bevételi főösszegének és vele szinkronban kiadási főösszegének módosulását.

A Kormány jogkörében:

A Kormány jogkörében évközben eredőjében 18 083 millió forintnyi kiadási előirányzat átcsoportosítására került sor. A központi költségvetés általános tartaléka terhére 18 983 millió forintot csoportosítottak át. Ennek részletesebb kifejtésére a tartalék előirányzatok felhasználásával kapcsolatos pontban került sor. A további átcsoportosítások a költségvetés számos területét érintették. Ezen belül a Piacra jutási támogatás 17 380 millió forinttal növekedett. A felhalmozási kiadásokból viszont 4109 millió forint, a támogatási célprogramokból pedig 10 492 millió forint került átcsoportosításra. (Ez utóbbiból 4000 millió forint éppen a Piacra jutási támogatás összegét növelte.) A helyi önkormányzatok támogatása pedig 13 493 millió forinttal növekedett elsősorban az ár-és belvíz károk, valamint a hókárok enyhítésére.

A fejezeti hatáskörű átcsoportosítás 130 958 millió forintot, amely tartalmazza a Kormány hatáskörű előirányzat-módosítások intézményi címre történő átcsoportosítását is, az intézményi hatáskörbe tartozó pedig 140 775 millió forintot tett ki.

2. A tartalék- és központosított előirányzatok felhasználása

2.1. A költségvetés általános tartalékának felhasználása

A Magyar Köztársaság 1999. évi költségvetésében a központi költségvetés általános tartalékának előirányzatát 19 000,0 millió forintban állapította meg az Országgyűlés.

A Kormány a 2028/1999. (II. 12.) Korm. határozatával a költségvetési törvény 47. §-ának (3) bekezdése alapján a költségvetési fejezetektől - beleértve a helyi önkormányzatoknak átengedett személyi jövedelemadóból elvont 8369,2 millió forintot is - 33 257,1 millió forintot elvont, azt a költségvetés általános tartalékába helyezte és zárolta.

Az előirányzott 19 000,0 millió forintból a Kormány az év folyamán összesen 18 983,0 millió forint átcsoportosításáról döntött. Az I. félévi felhasználás 15 270,6 millió forint volt, amely az államháztartási törvényben előírt 40%-os felhasználási lehetőséget jelentősen meghaladta. Az Áht. 46. §-a elemi csapás, katasztrófahelyzet esetén megengedi, hogy a Kormány az államháztartás körében átmeneti - a törvény rendelkezéseitől eltérő - intézkedéseket hozzon, amelyről az Országgyűlésnek be kell számolnia. Az ezen ok miatt átcsoportosított 14 982,0 millió forint előirányzat felhasználásáról a Kormány az Országgyűlésnek beszámolt.

A II. félévben 3712,4 millió forint átcsoportosításáról született döntés.

Az általános tartalék felhasználása az alábbi főbb jogcímeken történt:

 

 

 

 

 

 

 

 

 

 millió forintban

 

 

 Felhasználás jogcíme

 Átcsoportosított előirányzat összege millió forintban

 Átcsoportosítás az előirányzat %-ában

 

 1.

 Az 1999. évi ár- és belvíz, valamint a havazás miatt felmerült védekezési és kárenyhítési kiadásokra (BM, FVM, KHVM)

   14 982,0

   78,9

 

 2.

 Határregisztációs rendszer fejlesztése, „Robotzsaru 2000” program támogatására, intézmények felújítására (BM)

   1 000,0

   5,3

 

 3.

 A Központi Kárrendezési Iroda működési hiányára (FVM)

  778,8

  4,1

 

 4.

 A Budapest Sportcsarnokkal kapcsolatos költségek (ISM)

  417,2

  2,2

 

 5.

 Menekültügyi és Migrációs Hivatal működőképességének fenntartására (BM)

 230,0

 1,2

 

 6.

 Állami Protokoll többletkiadásaira (KüM)

 206,0

 1,1

 

 7.

 Horvátországi magyar települések újjáépítésének segélykerete, kárpátaljai árvízkárosultak megsegítése (KüM)

   285,0

   1,5

 

 8.

 Egyéb célok támogatására

 1 084,0

 5,7

 

 

 Összesen:

 18 893,0

 100,0

Az átcsoportosított előirányzatok között a legnagyobb tételt az 1999. évi ár- és belvíz, valamint a havazás miatt felmerült védekezési és kárenyhítési kiadások teszik ki. Ebből az állami létesítményeknél felmerült kiadásokra 6500,0 millió forint, a Felső-tiszai árvízvédelmi rendszer megerősítésére 2000,0 millió forint, a mezőgazdaságban felmerült védekezési és kárenyhítési kiadásokra 1910,0 millió forint, a Borsod-Abaúj-Zemplén megyei és a Szabolcs-Szatmár-Bereg megyei hókárok elhárítására 300,0 millió forint, védekezési és kárenyhítési kiadásokra a helyi önkormányzatok útján 4272,0 millió forint szolgált.

A felhasznált előirányzat 5,3%-a (1000 millió forint) a bűnügyi nyilvántartórendszer fejlesztésére, valamint néhány halaszthatatlanná vált felújítás fedezetére szolgált.

A további átcsoportosításokat az előző táblázat, valamint az általános indoklás mellékletei között megtalálható „Az 1999. évi központi költségvetés általános tartalékának felhasználása” című táblázat teljes körűen részletezi.

2.2. A céltartalékok felhasználása

A költségvetési törvény 2500 millió forintos célelőirányzatot biztosított az 1999. évben megvalósuló létszámcsökkenésekkel összefüggésben, illetve a kormányzati struktúra átalakításával kapcsolatos egyszeri személyi kifizetésekre.

A céltartalék felhasználása jogcímenként a következők szerint alakult:

 

 

 

 millió forintban

 a tárgyévben megvalósult létszámcsökkenésekkel összefüggő többletkiadások támogatására

 3 686,2

 kormányzati struktúra átalakításával kapcsolatos többletkiadások támogatására

 149,7

 Összesen:

 3 835,9

A teljesítés - a költségvetési törvény alapján - előirányzat-módosítási kötelezettség nélkül 1335,9 millió forinttal haladja meg az eredeti előirányzatot.

3. A Kormány kezességvállalásai

A Magyar Köztársaság 1999. évi költségvetéséről szóló 1998. évi XC. törvény 33. §-ának (1) bekezdése alapján vállalt kezességek (1,0%)1. 1043/1999. (IV. 30.) Korm. határozat

a szilágysomlyói kincs bemutatásához kapcsolódó állami kezességvállalásról

A Kormány.... egyedi, egyszerű kezességet vállal 763,3 millió Ft összeghatárig, a szilágysomlyói kincs Magyar Nemzeti Múzeumban történő, 1999. május 14. és szeptember 30. közötti bemutatásához.

2. 1045/1999. (IV. 30.) Korm. határozat

a MÁV Rt. és a GySEV Rt. járműállománya felújítását szolgáló hitelfelvételhez szükséges egyedi kezességvállalásról

A Kormány

- a központi költségvetés terhére készfizető kezességet vállal a MÁV Rt. által a vontató járművek és a vasúti személykocsik felújításához 1998. évben felvett EUROFIMA 6. kölcsön 42 M CHF (6740 millió forint) valamint járulékai összeg visszafizetése ...

- egyetért azzal, hogy a vasúti alaptevékenységekhez szükséges gördülő állomány felújítási program folytatáshoz a MÁV Rt. szerződést kössön az EUROFIMA-val 30 M EURO (7660 millió forint) kölcsön felvételéről, és annak járulékaival növelt visszafizetésére a központi költségvetés terhére készfizető kezességet vállal......

- egyetért azzal, hogy a vasúti alaptevékenységhez szükséges gördülő állomány felújításához a GySEV Rt. szerződést kössön az EUROFIMA-val 1 M EURO (255 M Ft) kölcsön felvételéről, és annak járulékaival növelt visszafizetésére a központi költségvetés terhére készfizető kezességet vállal.....

3. 1053/1999. (V. 21.) Korm. határozat

a közoktatás tankönyvellátásához 1999. évben szükséges állami kezességvállalásról

A Kormány ...a közoktatás megfelelő időben történő tankönyvellátásához az 1999. naptári évben szükséges, kereskedelmi kamatú, legfeljebb összesen 1316 millió forint összegű hitel és annak járulékai visszafizetésére készfizető állami kezességet vállal.

4. 1080/1999. (VII. 7.) Korm. határozat

az 1999. évi őszi gabonavetési hitelekhez biztosított állami kezességvállalásról

A Kormány .... az agrárgazdasági célok 1999. évi költségvetési támogatásáról szóló 8/1999. (I. 20.) FVM rendelet 71-73. §-aiban előírtaknak megfelelő - az 1999. évi őszi vetésekhez felvett - hitelek 70%-ára, 6,0 milliárd forint összeghatárig kezességet vállal.

5. 1089/1999. (VIII. 4.) Korm. határozat

a Kettesfogathajtó Világbajnokság megrendezésével összefüggő állami kezességvállalásról

A Kormány ... a Kettesfogathajtó Világbajnokság megrendezéséhez felveendő hitelre ... összességében 200 millió forint összeghatárig egyszerű kezességet vállal.

Az 1998. évi XC. törvény 33. §-ának (2) bekezdése alapján vállalt kezességek (energiahordozók)

1050/1999. (V. 5.) Korm. határozat

az energiahordozók beszerzéséhez kapcsolódó állami kezességvállalásról

A Kormány …a behozott kőolaj és kőolajtermékek biztonsági készletezéséről szóló 1993. évi IL. törvényben előírt 90 napos készletszintjét biztosító 1600 tonna kőolaj-egyenértéknek megfelelő kőolaj és kőolajtermék (benzin, gázolaj, fűtőolaj) beszerzését lehetővé tevő, a korábbi években már felvett hitelek megújításához, illetve új hitelek felvételéhez maximum 50 milliárd forint értékben hitelszerződések lejáratig készfizető kezességet vállal.

Az 1998. évi XC. törvény 34. §-a alapján vállalt kezességek (soproni kórház)

1064/1999. (V. 31.) Korm. határozat

a Sopron Megyei Jogú Város Erzsébet Kórháza rekonstrukciójához felvett hitel hitelezőváltásával összefüggő állami kezességvállalásáról

A Kormány .... a Sopron Megyei Jogú Város Erzsébet Kórháza rekonstrukciójához felvett hitel 1999-ben még fennálló állományára - a központi költségvetés kamatkiadásainak mérséklése érdekében - a hitelezőváltással összefüggésben ..... 3,16 milliárd forint tőkeösszegig és 0,26 milliárd forint kamatösszegig kezességet vállal.

Az 1998. évi XC. törvény 35. §-ának a) pontja alapján vállalt kezességek

1. 1093/1999. (VIII. 24.) Korm. határozat

az M1/M15 autópálya projekt átstrukturálásával kapcsolatos hitelekről és az ehhez kapcsolódó állami garancia vállalásával összefüggő intézkedésekről

A Kormány... garanciát vállal az Európai Újjáépítési és Fejlesztési Bank (EBRD) által az Első Magyar Koncessziós Autópálya Rt. (ELMKA Rt.) helyébe ... állított Helyettesítő Társaság a Nyugat-magyarországi Autópálya-üzemeltető Rt. részére nyújtandó

 

 

 

 

 

 USD

 76 159 516,52

 (Euró-egyenértéke)

 

 EUR

 98 037 658,48

 

 

 HUF

 6 784 065 855,00

 (Euró-egyenértéke)

 

 HUF

 2 000 000 000,00

 

kölcsön és járulékai visszafizetésére.

2. 1094/1999. (VIII. 26.) Korm. határozat

a Nemzetközi Újjáépítési és Fejlesztési Bank által Budapest és Dunaújváros Önkormányzatának szennyvízkezelési fejlesztéseik finanszírozása céljából nyújtandó kölcsönökhöz kapcsolódó garanciaegyezmények elfogadásáról, valamint a garancianyújtás feltételeiről

A Kormány... a Magyar Köztársaság nevében garanciát vállal a Világbank által Budapest Önkormányzata részére nyújtandó 27,6 millió euró összegű, Dunaújváros részére 2,0 millió euró összegű kölcsönöknek és járulékaiknak az említett önkormányzatok általi visszafizetésére.

Az 1998. évi XC. törvény 35. §-ának b) pontja alapján vállalt kezességek

1007/1999. (I. 27.) Korm. határozat

az Európa tanács Társadalomfejlesztési Alapja által a Magyar Fejlesztési Bank Rt. részére nyújtandó hitelhez kapcsolódó állami garanciavállalásról

A Kormány ..... garanciát vállal a CEF által nyújtandó 40 millió EURO kölcsön és járulékainak MFB Rt. részéről történő visszafizetésére.

Az 1998. évi XC. törvény 36. §-ának (1) bekezdése alapján vállaltkezességek (agrárhitelek)

1. 1065/1999. (VI. 11.) Korm. határozat

az 1999. évi költségvetési törvényben jóváhagyott 16 milliárd forint összegű agrárhitelhez kapcsolódó kezességvállalás felhasználásáról

(konzervipari társaságok)

A Kormány hozzájárul ahhoz, hogy a konzervipari exporttal összefüggő finanszírozási problémáinak enyhítése érdekében .... a konzervipari társaságok .... 2,33 milliárd forint nagyságrendű hitelt vehessenek igénybe.

A Kormány .... ezen hitel tőkeösszegére kezességet vállal.

2. 1095/1999. (VIII. 26) Korm. határozat

a tartósítóipar likviditási problémáinak megoldásáról

A Kormány ... hozzájárul ahhoz, hogy a tartósítóipar finanszírozási problémáinak enyhítése érdekében ... rendeletben meghatározott társaságok legfeljebb 11,5 milliárd Ft összegű ... hitelt vehessenek igénybe. A Kormány ezen hitelösszegre ... legfeljebb 5 milliárd Ft összegben készfizető kezességet vállal. Az állami kezesség a hitelek tőkeösszegére vonatkozik.

A Kormány hozzájárul ahhoz, hogy az 1156/1998. (XII. 9.) Korm. határozattal, illetve az annak végrehajtására kiadott ... FVM rendeletben felsorolt vállalkozások még fennálló 2,6 Mrd Ft hitelállománya további nyolc hónap időtartamra meghosszabbításra kerüljön ... 50%-os kezességvállalás mellett ...

3. 1142/1999. (XII. 30.) Korm. határozat

a szarvasmarha ágazat fejlesztéséhez nyújtott hitelek állami kezességvállalásáról

A Kormány hozzájárul ahhoz, hogy ... a tárgybani kiadásra kerülő FVM rendeletben meghatározott feltételeknek megfelelő gazdasági társaságok és egyéb vállalkozások a szarvasmarha ágazat fejlesztésére közép- vagy hosszú lejáratú hitelt vehessenek igénybe, legfeljebb 5,17 milliárd forint összegben.

a Kormány ezen hitelösszegre - hitelezőként 70%-os mértékben - ... sortartó kezességet vállal. Az állami kezesség a hitelek tőkeösszegére vonatkozik.

4. 1144/1999. (XII. 30.)Korm. határozat

az új típusú szövetkezések, illetve gazdálkodó szervezetek és TÉSZ-ek alapításának támogatásához szükséges források kiegészítésére

A Kormány hozzájárul ahhoz, hogy ... az új típusú szövetkezetek, gazdálkodó szervezetek, illetve a zöldség-, gyümölcstermelői értékesítői szervezetek az alapításuk 1999. évre vonatkozó támogatásának kiváltására összesen 2200 millió Ft összegben, maximum három hónapi lejáratú hitelt vehessenek igénybe. Ezen hitelek tőkeösszegének 100%-ára a Kormány készfizető kezességet vállal.

4. A költségvetésen kívül kezelt bevételek és kiadások, a számlák forgalma, állományának változása

A központi költségvetés letéti számlái

10032000-01501308 Egyéb pénzügyi lebonyolítások, letéti számla

E központi letéti számla olyan pénzösszegek elszámolására szolgál, amelyek törvény vagy kormánydöntés alapján ideiglenes vagy végleges jelleggel a központi költségvetésen kívül kezelendők. (A pénzügyi elszámolás a törvény általános indokolásának mellékleteként” a „Központi költségvetés egyéb adatai” táblázatai között szerepel.)

1999-ban ez az egy letéti számlája volt a központi költségvetésnek.

A számla nyitóegyenlege 1999. január 1-jén 263 ezer forint volt.

Év közben 1074 ezer forint bevétel folyt be megszűnt társadalmi szervezetek vagyonértékesítéséből származó befizetése címen. A számláról kiadás nem történt, így az év végi záró állomány 1337 ezer forint lett.

A záró állományból 1227 ezer forintot - az 1998-99-ben befolyt megszűnt társadalmi szervezetek vagyonát - a Miniszterelnöki Hivatal Civil Kapcsolatok Főosztálya év végét követő döntése alapján, 2000. január 11-én az Európa Jövője Egyesület kapta meg, közérdekű célra való felhasználás céljából.

IV. Felhatalmazások

A költségvetési törvényben kapott felhatalmazások teljesítése

A költségvetési törvény

- 4. §-ában a költségvetési hiány finanszírozására, az adósságkezelésre, valamint a KESZ likviditásának biztosítására kapott felhatalmazásokról szóló beszámoló részletesen a 6. A központi költségvetés finanszírozása című pontban található.

- 6. § (2) bekezdésében foglalt felhatalmazás alapján az ÁPV Rt. az osztalék és adóskonszolidációs követelések ellenértéke címen fizetendő 30 000 millió forint összegű költségvetési kötelezettségének teljesítéséhez a hozzá befolyó 5975 millió forint osztalékbevételek, 6017 millió forint értékű adóskonszolidációs követelések ellenértéke mellett, a hozzárendelt állami vagyonból származó más bevételeket is felhasználta 18 008 millió forint összegben.

- 7. §-ában foglalt felhatalmazás alapján az ÁPV Rt. vagyonkezelésében lévő, nem értékesíthető ingatlanok és volt szovjet laktanyák térítésmentes helyi önkormányzati tulajdonba adására két esetben került sor együttesen 226,8 millió forint értékben.

- 8. § (8) bekezdésében kapott felhatalmazás alapján a kormány a NATO 1999. évi védelmi tervezési kérdőívére adandó magyar válaszról, a 2001-2006. közötti időszakra szóló NATO haderő-fejlesztési javaslatokkal kapcsolatos magyar álláspontról, valamint a honvédelmet érintő egyes kérdésekről a 2183/1999. (VII. 23.) Korm. határozatával döntött.

- 47. § (2) bekezdés c) pontjában kapott felhatalmazás alapján a Kormány döntött:

- az egyházi kulturális örökség rekonstrukciós és egyéb beruházásai előirányzat-csoport felhasználásáról a 1077/1999. (VII. 7.) Korm. határozattal;

- az egyházak nemzetközi tevékenységének (központi költségvetési) támogatásáról a 2222/1999. (VIII. 31.) Korm. határozattal;

- az egyházi közgyűjtemények központi költségvetési támogatásáról a 2109/1999. (V. 21.) Korm. határozattal;

- a közcélú egyházi feladathoz ingatlanjuttatás támogatása, előirányzott támogatás felhasználásáról a 2302/1999. (XI. 19.) Korm. határozattal.

- 63. §-ának felhatalmazása alapján a Kormány felülvizsgálta a MEHIB Rt. általi biztosítási tevékenységből eredő fizetési kötelezettségek előirányzatának várható éves alakulását az 1999. szeptember 30-ig ténylegesen igénybe vett összegek alapján, és az 5600 millió forintos előirányzatból 1250 millió forintot átcsoportosított a Miniszterelnökség fejezetbe a 2339/1999. (XII. 20.) Korm. határozatával. E forrás felhasználásával a MEHIB Rt. és az Eximbank Rt. tulajdonosi jogait gyakorló ÁPV Rt. valósította meg a tőkeemelést, a MEHIB Rt. alaptőkéje 750 millió forinttal, az Eximbank Rt. alaptőkéje pedig 500 millió forinttal növekedett.

- 66. §-a (3) bekezdésében az Útalap hiteleinek az államadósság terhére történt átvállalására kapott felhatalmazásokról szóló beszámoló részletesen a 6. A központi költségvetés finanszírozása című pontban található.

- 67. § (1) bekezdésében az Országgyűlés felhatalmazta a 66. § (2) bekezdésének a)-c) pontjában felsorolt fejezetekért felelős minisztereket, hogy a pénzügyminiszterrel egyetértésben rendeletben szabályozzák a fejezeti kezelésű célelőirányzatokba a megszűnt alapoktól átvett feladatokkal kapcsolatban:

a) pályázati rendszer működtetését,

b) a kiadások feletti döntési hatáskört,

c) a teljesíthető kiadások körét,

d) a kiadásokkal, nyilvántartásokkal, ellenőrzéssel kapcsolatos egyéb szabályokat.

Az Útalap és a Vízügyi Alap jogutódjaként működő célelőirányzatokra a 11/1999. (III. 11.) és a 12/1999. (III. 11.) KHVM rendelet keretében a szabályozás megtörtént.

- 121. § (1) bekezdésében felhatalmazást kapott a Kormány, hogy

b) rendeletben állapítsa meg a gazdálkodó szervezetek 1999. évi egyedi termelési támogatásait és annak felhasználási szabályait,

A gazdálkodó szervezetek 1999. évi egyedi termelési támogatásairól a 27/1999. (II. 22.) Korm. rendelet rendelkezett.

c) rendeletben állapítsa meg a felszámolási eljárás alatt lévő vállalkozások vagyonának megvásárlását elősegítő támogatás szabályait.

A kötelezettségnek a többször módosított 48/1994. (IV. 1.) Korm. rendelet tett eleget.

- 121. § (2) bekezdésében felhatalmazást kapott a pénzügyminiszter, hogy

a) rendeletben szabályozza a 39-40. §-ban foglalt viszontgarancia feltételeit, részletes szabályait,

A szabályozás a - többször módosított - 48/1997. (XII. 31.) PM rendelet keretében megtörtént.

c) helyt álljon a költségvetési szervek vagyonbiztosítása alapján - a központi költségvetés terhére - az 1971. január 1. napja előtt gépjárművel okozott káreseményekkel összefüggésben a költségvetést terhelő kártérítésekért, a feladat ellátásával jogszabályban költségvetési szervet bízzon meg, és rendeletben határozza meg az ezen balesetekkel összefüggésben folyósított járadékok emelésének mértékét.

A kötelezettségnek a 12/1998. (III. 27.) PM rendelet eleget tett.

- 121. § (4) bekezdésében kapott felhatalmazás alapján a gazdasági miniszter a radioaktív hulladékok végleges elhelyezésével kapcsolatos beszállítási díjtételeket a 27/1999. (VI. 4.) GM rendeletében szabályozta.

-----STARTING---POINT---RESZLETES---

RÉSZLETES INDOKOLÁS

Az államháztartásról szóló 1992. évi XXXVIII. törvény 28. §-ában foglalt zárszámadási kötelezettségének a Kormány e törvény benyújtásával tesz eleget.

Az 1-2. §-hoz

A törvény első szakaszai a központi költségvetés 1999. évi kiadásainak és bevételeinek főösszegét, valamint többletét rögzítik. A törvény 1. számú melléklete a költségvetési törvényi módosított előirányzattal összehasonlíthatóan az előirányzatok teljesítését részletezi. (A költségvetési előirányzatok teljesítésének fejezetenkénti indokolását a törvény külön kötetei tartalmazzák.)

A 3. §-hoz

A törvény tartalmazza az 1999. évi költségvetési törvényben foglalt adósságkezelési felhatalmazás alapján történt adósság-visszafizetésekről történő beszámolást. Az állampapír- és hitel-törlesztések bemutatása a visszafizetés jogcíme (a szerződésben meghatározott ütem szerint, illetve előtörlesztésként történő visszafizetés), valamint a kifizetésekhez felhasznált források szerint csoportosítva történik.

Az (1)-(2) bekezdésben szereplő törlesztések fedezetét a KESZ (annak adósságtörlesztési számlája) biztosította, tehát újabb állampapír-kibocsátásokkal finanszírozta a pénzügyminiszter.

Az (1) bekezdés szerinti törlesztések a vonatkozó szerződéseknek megfelelő, esedékes törlesztő részleteket tartalmazzák, amelyek összege 914,4 milliárd forint volt.

A (2) bekezdésben foglalt törlesztések az esedékességen felüli visszafizetések, amelyeket az adósságállomány kamatfeltételeinek és devizaszerkezetének kedvezőbbé tétele érdekében valósított meg a költségvetés. Ezek együttesen 210,9 milliárd forint értékű adósság lecserélését jelentették.

A (3) bekezdése szerinti törlesztések a 8 milliárd forint összegű privatizációs bevétel felhasználásával valósultak meg, amelyre a költségvetési törvény kötelezi a pénzügyminisztert. Ennek rendelkezése szerint az MNB-vel kell megállapodni arról, hogy mely adósságelemek kerülnek törlesztésre. A pénzügyminiszter és a jegybank elnökének megegyezése alapján a privatizációs bevételt az MNB-vel szembeni adósságot - annak összetétele arányában (portfolió arányosan) - csökkentve használta fel a költségvetés.

A (4) bekezdésben szereplő törlesztések összege megegyezik az MNB által befizetett, 1999-ben keletkezett pénzbevonási nyereség összegével (1,8 milliárd forint), amelyet a jegybanktörvény alapján adósságcsökkentésre kell felhasználni. Az egyes adósságelemeket szintén a fent említett portfolió arányos módon törlesztette a költségvetés.

Az 1999-ben megvalósított törlesztések együttesen 1135,1 milliárd forintot tettek ki, amely megegyezik a törvény 1. számú melléklete XLIV. fejezetében szereplő tőkekiadásokkal.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított 336,3 milliárd forint összegű hiányt államkötvények kibocsátásával és külföldi devizahitel felvételével finanszírozta a pénzügyminiszter. Ez utóbbiak különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

Az 5. §-hoz

Az 5. §-ban szereplő államkötvény kibocsátások és hitelfelvétel biztosították az e törvény 3. § (1)-(2) bekezdéseiben foglalt 1125,3 milliárd forint összegű törlesztési kiadások forrását (914,4 milliárd forint esedékes és 210,9 milliárd forint rendkívüli visszafizetés).

A 6. §-hoz

A költségvetési törvény a Kincstári Egységes Számla likviditásának biztosítására is felhatalmazta a pénzügyminisztert, amelynek során növelte az egy évnél rövidebb lejáratú kincstárjegyek állományát és részben piaci államkötvényeket bocsátott ki. A KESZ likviditását az állam elsősorban kincstárjegyekkel finanszírozza. 1999-ben azonban a központi költségvetés egyenlege kedvezőbb lett a vártnál, így a hiány finanszírozása céljából kibocsátott államkötvények egy része végső soron a KESZ állományát növelte.

A 7. §-hoz

A pénzügyminiszter a Magyar Köztársaság 1999. évi költségvetéséről szóló törvény értelmében 1999. január 1-i hatállyal átvállalta az Útalap hiteleit annak megszűnése következtében.

A 8-11. §-hoz

A törvény tartalmazza a helyi önkormányzatok normatív állami hozzájárulása, a normatív kötött felhasználású támogatása, központosított támogatások, valamint a cél és címzett támogatások elszámolásának eredményeit, az ezzel kapcsolatos központi költségvetési kötelezettségeket, valamint az önkormányzati visszafizetési és kamatfizetési kötelezettségeket.

Az Állami Számvevőszék megállapításai e törvény keretében emelkednek jogerőre. A helyi önkormányzatok által követendő eljárás rendjét szintén a törvény határozza meg.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzatok 1999. évi címzett - és céltámogatások, és a területi kiegyenlítést szolgáló fejlesztési támogatás, valamint a céljellegű decentralizált támogatás maradványainak összegét.

A törvény rendelkezik az 1999. december 31.-én fennálló kincstári előlegként rendelkezésre bocsátott nettó finanszírozással összefüggő önkormányzati tartozások elszámolásáról.

A törvény megjeleníti a helyi önkormányzatok 1998. évi zárszámadási kötelezettségeinek teljesítését is.

A 12. §-hoz

Az 1998. évi zárszámadási törvényben módosított 1999. évi költségvetési törvény 6. §-ának (2) bekezdése 30 000 millió forintban állapította meg az ÁPV Rt. osztalék és a jogelődjei által megvásárolt adóskonszolidációs követelésekkel kapcsolatos befizetési kötelezettségének együttes összegét. Ennek teljesítéséhez felhatalmazta az ÁPV Rt.-t arra, hogy a hozzá az említett jogcímeken befolyó bevételeken túl a hozzárendelt állami vagyonból származó más bevételeket is felhasználja. 1999-ben az ÁPV Rt.-nek 5975 millió forintnyi osztalékbevétele volt, 6017 millió forintot fizetett be az adóskonszolidációs követelések ellenértékeként, a fennmaradó 18 008 millió forintnyi költségvetési befizetés alapját az értékesítésekből származó bevételek jelentették.

A Richter Rt. TB Alapok kezében lévő tulajdonrészének vételárát a költségvetési törvény a piaci (tőzsdei) árhoz kötötte, és erre 22 000 millió forint összegű kiadást engedélyezett. A részvények árfolyamának alakulása miatt azonban 684 millió forinttal többet kellett fizetnie ezért az ÁPV Rt.-nek a TB Alapok részére.

A 13. §-hoz

E paragrafus az egyházak hitéleti és közcélú tevékenységének anyagi feltételeiről szóló 1997. évi CXXIV. törvény előírásainak megfelelően a helyi önkormányzati intézmények egyes közcélú feladataira számított tényleges támogatás, valamint az egyházi intézmények rendelkezésére bocsátott normatív állami hozzájárulás és kiegészítő támogatás együttes összege közötti eltérésnek a rendezését szolgálja. E törvény 6. §-ának (5) bekezdése előírja, hogy az eltérést az éves költségvetés végrehajtásáról szóló törvényben kell rendezni. A törvényhely a rendezés módjáról és mértékéről rendelkezik.

A 14-15. §-hoz

A paragrafusok az elkülönített állami pénzalapok és a központi költségvetés mérlegének jóváhagyásáról rendelkeznek.

A 16. §-hoz

A Magyar Államkincstár által kezelt, az államháztartási körön kívüli adósokkal szemben fennálló kölcsön és járadék típusú tőkekövetelések összege 1999. év folyamán 9147,6 millió forinttal csökkent.

Az állomány-csökkenés több mint 92%-a, 8432,2 millió forint a visszafizetésekből (kölcsöntörlesztés, járadék befizetés) származik.

Az állomány-csökkenés fennmaradó részének több mint fele elsősorban az év folyamán lezárt tizenöt felszámolás 403,3 millió forintos veszteségéből adódik.

A felszámolási veszteségek hatását mérsékelte a Borsodnádasdi Lemezgyárnál bírói végzés alapján korábban kapott Központi Váltó- és Hitelbank kötvények lejárt, beváltott és ezt követően a költségvetés bevételeként átutalt 23,8 millió forintos, valamint felszámolások indulásakor a bírósághoz befizetendő regisztrációs - követelés bejelentési - díj 0,2 millió forintos állománynövelő hatása.

A követelés-állomány mérséklődését eredményezte továbbá az, hogy az 1998. évi zárszámadási törvényben az Országgyűlés mentesítette a HALDEX Rt.-t 185,7 millió forintnyi járadék-tartozásának megfizetése alól.

Az adóskonszolidációban biztosított kedvezmények feltételeinek teljesülése következtében 1999-ben összesen 93,2 millió forinttal csökkent a követelés-állomány. A Magyar Köztársaság 1993. évi költségvetésének végrehajtásáról szóló 1994. évi XCVI. törvény 16. § (2) bekezdésében kapott felhatalmazás alapján az 1994-95-ben megkötött adóskonszolidációs megállapodásokban foglaltak végrehajtásaként 1999-ben három adós esetében került sor az előírt feltételek teljesítését követően - a biztonsági okból addig csak felfüggesztett - tartozás törlésére (22,8 millió forint állami kölcsön a Baranya Tégla Kft.-nél, együttesen 70,4 millió forint járadék a Csepel Fémművek Rt.-nél, illetve a Kovács Rt.-nél).

Ugyancsak a tőkekövetelés csökkenéséhez vezetett, hogy csődeljárásban ún. kényszer egyezség következtében 57,2 millió forintnyi járadék-tartozás megfizetése alól mentesült a PRINTEX Rt.

A mozgó járadékból és kamatfizetésekből származó bevételek állomány-változást nem okoztak.

A 17. §-hoz

A Mályi székhelyű Északmagyar Téglaipari Rt.-nek (ÉT Rt.) 1999. év végén állami kölcsönből és állami alapjuttatás járadékából együttesen mintegy 66,1 millió forint összegű tőketartozása állt fenn, amelyhez részben hátralékos kamattartozás is kapcsolódik. A társaság erőfeszítései ellenére sem tudja az elmaradt visszafizetések miatt megnövekedett terheit teljesíteni. Az ÉT Rt. bezárása - amely teljes egészében magyar tulajdonú társaság - azonban az egyébként is foglalkoztatási és gazdasági gondokkal küzdő borsodi térség problémáit tovább növelné, ezért indokoltnak látszik tartozásai elengedésével további működőképességét biztosítani.

A 18. §-hoz

A Magyar Államkincstár létrejöttével az Állami Fejlesztési Intézet megszűnt, az államháztartásról szóló 1992. évi XXXVIII. törvény 123/A. §-ának (4) bekezdése kimondja, hogy az Állami Fejlesztési Intézet általános jogutódja a Magyar Állam. Az Állami Fejlesztési Intézetnek adóhiánya volt, indokolt, hogy elengedéséről az Országgyűlés rendelkezzen.

A 19. §-hoz

A társadalombiztosítási igazgatási szervek által folyósított, de nem a társadalombiztosítás pénzügyi alapjait terhelő pénzbeli ellátások fedezetének elszámolását, a társadalombiztosítás pénzügyi alapjai 1999. évi költségvetésének végrehajtásáról szóló törvényben meghatározott összegekben tartalmazza a törvény.

A 20. §-hoz

Az Áht. 86. §-ának (6) bekezdése, valamint a Költségvetési Törvény 28. §-a (6) bekezdése előírja, hogy a költségvetés végrehajtásáról szóló beszámoláskor rendelkezni kell a hiány végleges rendezéséről.

A törvény tartalmazza az Áht. 86. §-ának (10) bekezdésére tekintettel a Nyugdíjbiztosítási Alap kiadásainak támogatása címen előirányzott összegből átutalt többletbevételének a visszautalását a központi költségvetésbe.

A 21. §-hoz

A Magyar Köztársaság 1996. évi költségvetésének végrehajtásáról szóló 1997. évi CXI. törvény 20. §-ának (2) bekezdése alapján a Magyar Államra átszállt MÁV korengedményes nyugdíjtartozás rendezéséről szól a törvény.

A 22. §-hoz

A Magyar Távirati Iroda 1998-ban az általános tartalék terhére kiegészítő forrásokat kapott az általános választásokkal kapcsolatos feladatok elvégzéséhez. A fel nem használt pénzeszközöket a költségvetés elvonja.

Az államháztartásról szóló 1992. évi XXXVIII. törvény módosítása

A 23. §-hoz

(1-2) bekezdéshez

Az államháztartás három alrendszere költségvetése készítésének eljárási szabályai, készítési határidejük a hatályos szabályozás szerint alapvetően azonosak, indokolt ezeket integráltan kezelni. A törvény ezt a célt szolgálja, amikor meghatározza az állami költségvetés fogalmát.

(3) bekezdéshez

A törvény szövegpontosítást tartalmaz, a Nyugdíjbizosítási Alap és az Egészségbiztosítási Alap költségvetésének együttes fogalmát határozza meg.

(4) bekezdéshez

A költségvetési zárszámadással kapcsolatos éves beszámolási kötelezettséget rögzítő szakasz.

(5)-(12) bekezdéshez

A törvény szövegpontosításokat tartalmaz, amelyek a társadalombiztosítási alapok költségvetéseinek az integrálását biztosítják.

(13) bekezdéshez

A törvény az irányelvek elfogadásának időhorizontját módosítja és az EU normához közelíti. Jóváhagyását a Kormány hatáskörébe utalja, biztosítva ezzel a Kormányprogram végrehajtásához szükséges eszközt, megszüntetve az Országgyűlés előzetes jóváhagyását,

(14) bekezdéshez

A szövegpontosítás a társadalombiztosítás költségvetésének az integrálása következtében.

(15) bekezdéshez

A törvény a több éves költségvetés készítéséhez biztosítja a jogszabályi feltételt, továbbá szövegpontosítást tartalmaz a társadalombiztosítás integrálása következtében.

(16), (18) bekezdésekhez

A törvény a társadalombiztosítás költségvetésének integrálását biztosító szövegpontosításokat tartalmaz.

(17) bekezdéshez

A törvény a több évre vonatkozó költségvetés elfogadása esetére biztosítja az összhangot azon jogszabályi rendelkezésekkel, amelyek „éves költségvetés” meghatározást használnak.

(19) bekezdéshez

A Kincstári vagyoni körben vannak jelenleg olyan ingatlanok, amelyek döntően helyi célokat, feladatokat szolgálhatnak. Ilyenek például: közterületek, utak, stb. Ezeket célszerű az önkormányzatok részére ingyenesen átadni. Erre jelenleg csak törvény útján van lehetőség. A Kormány felhatalmazása lehetőséget biztosítana arra, hogy az ország különböző területei közötti egyenlőtlenségek az ingatlan juttatás révén is mérséklődjenek.

(20) bekezdéshez

A társadalombiztosítás pénzügyi alapjai által az Áht. 116. §-ában meghatározott mérlegekre vonatkozó tervezési és zárszámadási előírást tartalmaz.

A társadalombiztosítás pénzügyi alapjainak 2000. évi költségvetéséről szóló 1999. évi CIX. törvény módosítása

A 24. §-hoz

(1)-(3) bekezdésekhez

Rendelkezést tartalmaz a megváltozó főösszegekről.

A társadalombiztosítás pénzügyi alapjainak 2000. évi költségvetéséről szóló 1999. évi CIX. törvény (a továbbiakban: 2000. évi tb. költségvetési törvény) túl nem léphető előirányzatként határozta meg a gyógyító-megelőző ellátás és a gyógyszer-támogatási kiadási előirányzatokat. A Kormány döntése alapján az egészségügyi dolgozók egyszeri kereset-kiegészítésben részesülnek 2000-ben és a gyógyszer-támogatási kiadások a féléves teljesülések alapján várhatóan 12 milliárd forinttal meghaladják az előirányzatot az évközi intézkedések ellenére. A módosítás értelmében az első félévi társadalombiztosítási, valamint biztosítotti járulékbevételek teljesülése alapján az érintett előirányzatok 9 000,0 millió, illetve 3 000,0 millió forint összegű módosításával fedezetet biztosít a gyógyszer-támogatási kiadási előirányzat növelésére. A törvény a gyógyító-megelőző kiadási előirányzat új kiemelt előirányzattal történő bővítésével és ahhoz a központi költségvetés általi pénzeszköz átadással történő forrásteremtésével biztosítja az egészségügyi dolgozók ez évi kereset-kiegészítését.

(4)-(5) bekezdésekhez

A 2000. évi tb. költségvetési törvény 6. § (1) bekezdése határozza meg a Felmentéssel, végkielégítéssel járó kiadások kiemelt előirányzat felhasználásának szabályait. A szabályozás az egyszeri személyi kifizetések finanszírozásának alapjául egy, év elején végrehajtandó felmérést feltételez.

Az egészségügyi ágazatban a létszámcsökkentéssel kapcsolatos végkielégítések és felmentési igények összesítése alapján a gyógyító-megelőző ellátáson belül a felmentéssel, végkielégítéssel járó kiadások nem túlléphető előirányzatként megjelölt 600,0 millió forint összegű előirányzata elégtelennek bizonyul. Az Egészségbiztosítási Alapból finanszírozott, költségvetési rend szerint gazdálkodó egészségügyi intézmények esetében a tényleges igénybevétel figyelembevételével történő utólagos finanszírozás érvényesül. Ezért előfordult a lejelentett felmérések szerint, hogy a felmentés utolsó napja a tárgyévet megelőző időszakra esett Az 1999-ről 213 főt érintő áthúzódó megtérítési kötelezettség, valamint a 2000. évben tervezett 2 223 főt érintő végkielégítés igénye miatt az előirányzatot meghaladó összegű kiadással számolhatunk. Ezért a törvény a kiemelt előirányzat túlléphetőségével javasolja a kiadások teljesítésének biztosítását. A javasolt szabályozás a gyógyító-megelőző ellátás előirányzatának túllépése esetén a társadalombiztosítás pénzügyi alapjai és az Egészségbiztosítási Alap kiadási főösszegének, illetve hiányának túlteljesülésére is felhatalmazást ad.

A törvény a gyógyító-megelőző ellátás kiadási előirányzaton belül a végkielégítéssel, felmentéssel járó kiadások előirányzatának és az egyszeri kereset-kiegészítés előirányzatának kizárólag az adott célra történő felhasználását biztosítja.

(6)-(7) bekezdésekhez

A TbKtv.-ben végrehajtandó előirányzat-módosításokat tartalmazó bekezdések.

A Magyar Köztársaság 2000. évi költségvetéséről szóló 1999. évi CXXV. törvény módosítása

A 25. §-hoz

(1) bekezdéshez

A Magyar Köztársaság 2000. évi költségvetéséről szóló 1999 évi CCXV. törvény kiadási, bevételi főösszegeinek módosítását tartalmazza.

(2) bekezdéshez

A privatizációs tartalék új jogcímmel történő kiegészítése nem jelenti ténylegesen új kiadások megjelenését az ÁPV Rt-nél. Az állam gazdaságpolitikai tevékenységét támogató intézkedések veszteségeire, válsághelyzetek megszüntetésére fordított kiadások eddig az ÁPV Rt. éves költségvetési törvényben jóváhagyott, folyó kiadásokat tartalmazó mellékletében szerepeltek. Alapvetően a különböző nem várt, kedvezőtlen helyzetek (koszovói válság, árvíz, belvíz, aszály, stb.) miatt bekövetkező károk enyhítését foglalják magukban ezek a kiadások. Ezek mind tartalmukat, mind felmerülésük esetlegességét tekintve inkább tartalék-célú kifizetéseknek tekinthetők, amelyek folyó előirányzatként nehezen kezelhetők, számszerűsíthetők.

(3) bekezdéshez

Az ÁPV Rt. privatizációs tartaléka részvényekben tartható arányának meghatározása a privatizációs törvény szerint az éves költségvetési törvény feladata. A 2000. évi költségvetési törvény tervezésekor számba vett várható árfolyammozgások alapulvételével került meghatározásra a részvények 70%-os aránya, illetve az ennek biztosítására megállapított két hónapos időtartam. A részvény-árfolyamok tényleges változása azonban megakadályozza 70%-os arány biztosítását, ezért indokolt a várható kötelezettségekre tekintettel növelni a részvények arányát. A privatizációs tartalékból történő kifizetések biztosítása miatt elegendő az év lezárásakor megkövetelni a részvény-készpénz arány helyreállítását annak érdekében, hogy a következő év kifizetéseire is rendelkezzen forrással az ÁPV Rt.

(4) bekezdéshez

A törvény a Kormány által 2000. évben elvállalásra kerülő egyedi kezességek összeghatárát emeli fel a kiadási főösszeg 2,5%-ára.

(5) bekezdéshez

A törvény a Hitelgarancia Rt. által vállalt készfizetői kezesség állományát javasolja 65 000 millió forintról 85 000 millió forintra felemelni

(6) bekezdés a) pontjához

Szükséges gondoskodni az ÁPV Rt. privatizációs tartaléka állományának feltöltéséről is, hiszen a tartalékból történő, az előre vártnál nagyobb mértékű, részben kormányzati döntésen alapuló kifizetéseknek fedezetet kell biztosítani. A központi költségvetés megelőlegezi a privatizációs tartalékban elhelyezett Richter Rt. részvények ellenértékét, amelyhez az értékesítési tilalom megszűnésével a jövő évtől kezdődően juthat hozzá az ÁPV Rt. (A részvények értékének meghatározásakor a 2000. évi nyitó állomány árfolyama szolgált alapul, hiszen az átmeneti tartalék-feltöltés nem piaci jellegű tranzakció, nincs értelme az árfolyamváltozások figyelembe vételének.). A Tokaj Kereskedőház Rt. tőkejuttatására 1500 millió forintot fogadott el a törvényalkotó Az MFB. Rt. által felügyelt autópálya-építés indítása - a 2036/2000. (II. 29.) Korm. határozatban jóváhagyottakon felül - további forrást igényel, amely a 2000. évi költségvetési törvény módosításával biztosítható.

(6) bekezdés b)-d) és f) pontjaihoz

Az egészségügyben és a szociális ágazatban dolgozók részére a Kormány által elhatározott egyszeri kereset kiegészítésnek a biztosításához az 1. számú mellékletnek a megfelelő módosítása tartalmazza.

(6) bekezdés g)-h) pontjához és a (8) bekezdéshez

Az ÁPV Rt. idei értékesítési bevételei nem biztosítják a 2000. évi költségvetési törvény 10. számú mellékletében jóváhagyott kiadások teljesítését, ezért módosítani szükséges az ÁPV Rt. kiadási előirányzatait. A tulajdonos (a Magyar Állam) lemond az őt megillető osztalékbevételről, illetve más költségvetési befizetésekről annak érdekében, hogy az ÁPV Rt. teljesíteni tudja értékesítési és vagyonkezelési feladataiból eredő kötelezettségeit.

(7) bekezdéshez

A törvény az 5. számú melléklet módosítását tartalmazza, a szociális és gyermekjóléti feladatellátásban dolgozók egyszeri kereset kiegészítésének a biztosításához.

(8) bekezdéshez

Az ÁPV. Rt. költségvetési törvényben szereplő előirányzatainak változását tartalmazó melléklet.

A 26. §-hoz

A költségvetési törvény felhatalmazása alapján a Kormány felülvizsgálta a MEHIB Rt. általi biztosítási tevékenységből eredő fizetési kötelezettségek előirányzatának várható éves alakulását az 1999. szeptember 30-ig ténylegesen igénybe vett összegek alapján, és az 5600 millió forintos előirányzatból 1250 millió forintot átcsoportosított a Miniszterelnökség fejezetbe a 2339/1999. (XII. 20.) Korm. határozatával. E forrás felhasználásával a MEHIB Rt. és az Eximbank Rt. tulajdonosi jogait gyakorló ÁPV Rt. valósította meg a tőkeemelést, a MEHIB Rt. alaptőkéje 750 millió forinttal, az Eximbank Rt. alaptőkéje pedig 500 millió forinttal növekedett.

A 27-28. §-hoz

Hatályba lépésről, illetve egyes rendelkezések hatályon kívül helyezéséről rendelkezik.