2005. évi CLXXXVI. törvény indokolása

a tőkepiacról szóló 2001. évi CXX. törvény módosításáról

-----STARTING---POINT---ALTALANOS--- 

A tőkepiacról szóló 2001. évi CXX. törvény (a továbbiakban: Tpt.) módosítását az Európai Unió a nyilvános vételi ajánlatra vonatkozó szabályozása, és az ebből fakadó jogharmonizációs kötelezettségünk; a kockázati tőkére, az elszámolóházi és a központi értéktári tevékenységre vonatkozó szabályozás felülvizsgálatának szükségessége, illetve a piaci szereplők által felvetett egyes - szakmailag indokolt és méltányolható - módosítási javaslatok tették szükségessé.

I.

Az Európai Unió által kiemelkedő figyelemmel kísért, egységes pénzügyi piac megvalósítása szempontjából a vállalatfelvásárlási (befolyásszerzési) szabályok összehangolása is szükségessé vált. Az Európai Parlamentnek és a Tanácsnak a nyilvános vételi ajánlatról szóló 2004/25/EK irányelve a befolyásszerzési szabályok harmonizálását célozza, s magyar jogba történő átültetése következtében módosul a Tpt. hatálya, valamint a befolyásszerzés, a nyilvános vételi ajánlat, az összehangolt eljárás, illetve az ilyen módon eljáró személyek, a céltársaság meghatározásra kerül.

Bár az Irányelv csak a szabályozott piacra bevezetett részvényekre (ezek kibocsátóira, mint céltársaságokra) vonatkozik, a magyar szabályozás továbbra is követi a Tpt.-beli szabályozás korábbi logikáját, és minden nyilvánosan működő részvénytársaságra megőrzi, illetve kiterjeszti a megújult szabályozás hatályát.

Megváltozik a nyilvános vételi ajánlat szempontjából jóváhagyási, ellenőrzési jogosultsággal rendelkező az adott nyilvános vételi ajánlat során eljáró felügyelet meghatározásának módja, valamint megváltoznak a bejelentési és közzétételi kötelezettségek.

Az egyik fontos változás a korábbi szabályokhoz képest, hogy a kiszorításra már a 90%-os mértéket elérő befolyás esetén is sor kerülhet (korábban erre csak 90%-ot meghaladó tulajdoni hányaddal kerülhetett sor). Kiszorításra a befolyásszerző által tett vételi ajánlatot, illetve nyilvános vételi ajánlatot követő három hónapon belül lehet, ha az időközben elért befolyás mértéke a kilencven százalékot meghaladja. Az ajánlati ár meghatározásának szabályai is finomodnak.

Változik a nyilvános vételi ajánlat elfogadására nyitva álló idő: ez 30 és 65 nap közötti hosszúságú lehet. Ezen időszakban korlátozásra kerül a céltársaság ügyvezető szervének hatásköre, pl. a vételi ajánlat megzavarására alkalmas védekezési intézkedéseinek érvényességét a jogszabály előzetes közgyűlési felhatalmazáshoz köti.

Megjelennek a szabályozásban a 75 százalékot meghaladó befolyás felett érvényesülő ún. áttörési szabályok, melyek értelmében a részvények adásvételére vonatkozó korlátozások, a többlet szavazati jogok nem gyakorolhatók, illetve ezzel párhuzamosan megnyílik az eladási jog gyakorlásának lehetősége a céltársaság részvényesei számára.

II.

Jelentős módosuláson esik át a kockázati tőkealapok és a kockázati tőkealap-kezelők szabályozása. E két dolgot korábban a kockázati tőkebefektetésekről, a kockázati tőketársaságokról, valamint a kockázati tőkealapokról szóló 1998. évi XXXIV. törvény szabályozta, melyet a jogalkotó e módosítás keretében hatályon kívül helyez és szabályozásukat - bizonyos tartalmi és koncepcionális változtatások érvényesítése mellett - a Tpt.-be helyezi.

A korábbinál rugalmasabb rendelkezések jobban fognak illeszkedni a piaci igényekhez és a nemzetközi gyakorlathoz. A szabályozás logikája is megfordul: míg korábban az minősült kockázati tőkealap-kezelőnek, aki döntése alapján a törvény hatálya alá került; az új - Tpt-beli - szabályozás szerint az minősül kockázati tőkealap-kezelőnek, aki ilyen tevékenységet végez, függetlenül a tevékenységet végző döntésétől.

A korábbi szabályozás szerint a tőkét az alap létrehozatalakor, teljes összegben kellett befizetnie a befektetőknek, az új rendelkezések értelmében erre a befektetőknek legfeljebb hat évük lesz, amelyen belül a kínálkozó kockázati tőkebefektetések határozzák meg a befizetés ütemét. A kockázati tőkealap csak zártkörűen hozható létre, így a kezelési szabályzat rendelkezéseinek meghatározása révén a befektetők kellő befolyást tudnak gyakorolni az alap működtetésére és a kockázati tőke-alapkezelő tevékenységére. A befektetési korlátozások egy hagyományos befektetési alapétól eltérőek lesznek.

III.

Jelenleg Magyarországon a központi értéktári és az elszámolóházi tevékenységet egy szervezet: a Keler Rt. végzi. A Keler Rt. központi értéktárként vezeti a központi értékpapír-nyilvántartást, felel az értékpapír-kódok kiadásáért és a pénzügyi közvetítők számára vezeti a központi értékpapír-számlákat (a rendszer kétszintű: a Keler Rt. a pénzügyi intézmények számára vezeti a számlákat, akik pedig az értékpapír tulajdonosok számláit vezetik). Emellett elszámolóházi tevékenységet is folytat, melynek keretében végzi a tőzsdei és tőzsdén kívüli értékpapír-ügyletek, tőzsdei termékek elszámolását, az általa elszámolt ügyletek teljesítésének biztosítását, letétkezelők részére letéti szolgáltatást nyújt.

A Keler Rt. az általa elszámolt bizonyos tőkepiaci ügyletek vonatkozásában központi garantőrként, központi szerződő félként is közreműködik [ún. Central Counter Party (CCP)], tehát az ilyen ügyletekben a felek felé a teljesítésre a Keler Rt. vállal garanciát a partner nem teljesítése esetére, így viseli a szerződő felek kockázatát.

Az Európai Központi Bank jelezte Magyarországnak, hogy a központi értéktári és elszámolóházi tevékenységet egy személyben ellátó Keler Rt.-ben koncentrálódó kockázatok (működési, hitelezési és piaci) stabilitási szempontból veszélyeket hordoznak magukban, illetve, hogy a központi szerződő félként vállalt kockázatok továbbterjedésük esetén veszélybe sodorhatják a központi értéktári funkció gyakorlását.

A helyzet rendezésére kézenfekvő megoldásnak tűnt a központi értéktári és az elszámolóházi funkció szétválasztása, mivel az előbbi csak működési kockázatot hordoz, addig a piaci és a hitelezési kockázat az elszámolóháznál marad. A Pénzügyminisztérium, a Magyar Nemzeti Bank (mint a pénzügyi stabilitásért felelős központi bank és a Keler Rt. társtulajdonosa) és a Budapesti Értéktőzsde (mint a Keler Rt társtulajdonosa) képviselői igen hosszas egyeztetések után megállapodtak a központi értéktári és az elszámolóházi funkció szétválasztásban és az ehhez szükséges jogszabályi módosítások előkészítésében, illetve megalkotásában. E folyamat eredménye jelenik meg a jelenlegi Tpt. módosítás vonatkozó részeiben.

IV.

A piac hatékonyabb működése, a befektetők színvonalasabb kiszolgálása és a tőkepiac versenyképességének javítása érdekében számos további módosítás szerepel a törvényben, melyek közül az alábbiak tekinthetőek jelentősebbeknek:

Az értékpapír kölcsönzés szabályozásának felülvizsgálata

A jövőben változik majd a tevékenység megítélése és nem számít majd kiegészítő befektetési szolgáltatásnak. A korábbi, egyedi biztosítékok kikötésére épülő szabályozást felváltja a prudenciális szabályozás. A felek szabadon határozhatják meg milyen biztosítékot kötnek ki az értékpapír-kölcsönzési ügylet kapcsán. Mindez lehetővé teszi, hogy a tőkepiacon jelenevő értékpapírok forgalma, forgási sebessége felgyorsuljon.

Befektetési alapokra vonatkozó szabályok

Módosul a befektetési alapokra, az alapkezelőkre és a befektetési jegyekre vonatkozó szabályozás is. Tekintettel arra, hogy e területen az elmúlt évek során semmiféle probléma nem merült fel, a rendszer jól bejáratott és megfelelő garanciákkal üzemel, lehetőség nyílt a ma már indokolatlan korlátozások leépítésére a versenyképesség javítása érdekében.

Újdonságként lehetővé válik nyilvános, nyílt végű, ún. indexkövető befektetési alap létrehozása, melynek lényege, hogy az alapkezelő a befektetési jegyek általa meghatározott számát tömörítő forgalmazási egységet határozhat meg a jegyzés, illetve a folyamatos forgalombahozatal céljaira. Mindez együtt jár azzal, hogy az elsődleges forgalmazás során, a befektető általi, egyazon alkalommal történő vásárlás, valamint a visszaváltás tárgyát csak a forgalmazási egységet vagy annak egész számú többszörösét kitevő befektetési jegyek képezhetik.

Az óvadéki biztosíték elsődlegességének eltörlése egyes ügyleteknél

Jelentős változásként értékelhető, hogy a Tpt-ben szereplő óvadéki rendszer átalakul. Az eddigi kötelező jellegű szabályozás helyett megjelenik a prudenciális alapú szabályozás, a pénzügyi szolgáltatók így rugalmasabban tudják a kockázatokat értékelni, és annak függvényében rendelkezni biztosítékok kikötéséről.

Részvénykönyv-vezetés

A részvénykönyv-vezetés szabályozása is megváltozik. Alkalmazkodva a gyakorlatban tapasztalt jelenségekhez és folyamatokhoz, automatizmussá válik a bejegyzés azt az esetet kivéve, ha a részvényes kifejezetten megtiltja ezt.

Központi hitelinformációs rendszer

A hitelintézetekről és pénzügyi vállalkozásokról szóló törvényben szereplő központi hitelinformációs rendszer hatókörének kiterjesztésével lehetővé válik a befektetési hitelezés, illetve az értékpapír kölcsönzés kapcsán „rossz” ügyfélnek számító magánszemély ügyfelek nyilvántartása is, amely esetükben később felhasználható a hitelképesség elbírálása esetén. Ennek célja, hogy a pontos, szerződésszerű teljesítés ösztönzésével, és a kockázatos piaci szereplők kiszűrésével a prudenciális és garanciális szabályok mellett hozzájáruljon a pénzügyi stabilitás erősödéséhez.

-----STARTING---POINT---RESZLETES---

Az 1. §-hoz

A Tpt. hatálya több okból is módosul. A részvénytársaságokban történő befolyásszerzés uniós szabályai szükségessé teszik a hatály kiterjesztését a külföldi székhelyű részvénytársaságokra is, ha azok részvényei magyarországi szabályozott piacra be vannak vezetve.

A módosítás értelmében a kockázati tőkealapokra, illetve a kockázati tőkealap-kezelési tevékenységre is kiterjed a törvény hatálya, hiszen ezek a jövőben a Tpt.-ben lesznek szabályozva.

A 2. §-hoz

A Tpt. egyes rendelkezéseinek hatálya alól veszi ki a fióktelep formájában működő befektetési vállalkozást, árutőzsdei szolgáltatót, befektetési alapkezelőt, tőzsdét, elszámolóházat és központi értéktárat.

A 3. §-hoz

A Tpt. 5. §-ának módosítása révén bekerült az intézményi befektetők körébe a kockázati tőkealap és a kockázati tőkealap-kezelő; illetve a törvényben definiált fogalmak köre is jelentősen kibővült, köszönhetően részben a nyilvánosan működő részvénytársaságban való befolyásszerzésre vonatkozó uniós rendelkezések harmonizációjának, a kockázati tőkebefektetések szabályainak Tpt.-be való bekerülésének, részben pedig a Központi Hitelinformációs Rendszer Tpt.-beli vonatkozásaira vonatkozó szabályok miatt szükségszerűen megjelenő új fogalmaknak.

A 4. §-hoz

A módosítás három helyen apróbb változásokat jelent a hatályos szöveghez képest. Pontosításra került egyrészt a tájékoztatóra vonatkozó irányelv rendelkezése alapján, hogy az értékpapírt akár a kibocsátó, akár annak kapcsolt vállalkozása munkavállalóinak fel lehet ajánlani, másrészt egyértelművé válik, hogy a kibocsátó valamely értékpapírjának a felajánlás időpontjában is szabályozott piacon kell lennie. A korábbi „bevezették” kifejezés lehetőséget adott olyan értelmezésre is, mely szerint a követelményeknek akkor is eleget tesz a kibocsátó, ha valamely értékpapírját korábban bevezették ugyan a szabályozott piacra, de időközben kikerült onnan (pl. a kötvény futamideje lejárt). A nyilvánosan forgalomba hozott értékpapírok zártkörű értékesítésére is a zártkörű értékpapírokra vonatkozó szabályokat kell alkalmazni.

Az 5. §-hoz

A Tpt. jelenlegi forgalomba hozatali szabályai nem kezelik azt az esetet, amikor külföldön nyilvánosan forgalomba hozott értékpapír kerül Magyarországon nyilvánosan értékesítésre, de nem kerül szabályozott piacra bevezetésre. Ennek a helyzetnek a rendezését szolgálja a módosítás.

A 6. §-hoz

A Tpt. 22. §-ának módosítása egyértelművé teszi, hogy az érintett papír a kibocsátó, illetőleg kapcsolt vállalkozás bármelyikének munkavállalója, vezető tisztségviselője stb. számára értékesíthető, illetve juttatható.

A 7. §-hoz

A módosítást az teszi szükségessé, hogy a forgalomba hozatali eljárások a végtelenségig elhúzhatók az eredeti tájékoztató alapján.

A 8. §-hoz

A Tpt. 31. § (1)bekezdésének második fordulata értelmében a forgalomba hozatalra a tájékoztató közzétételét követő tizenkét hónap alatt kerülhet sor. Ennek alapján - szélsőséges esetben - előfordulhatna, hogy a tájékoztató érvényessége lejártát közvetlenül megelőző időpontban közzétett tájékoztató alapján további tizenkét hónappal meg lehetne hosszabbítani a forgalomba hozatal lehetséges időpontját, a módosítás ezt a lehetőséget szeretné kizárni.

A 9. §-hoz

A hatályos szabályok pontosítását, egyértelművé tételét szolgálja.

A 10. §-hoz

Amennyiben a Felügyelethez benyújtott hirdetés tartalma ellentétes vagy félrevezető információt tartalmaz a benyújtott, illetve közzétételre engedélyezett tájékoztatóban foglaltakhoz képest a Felügyelet nem mérlegelhet: köteles megtiltani a közzétételt.

A 11. §-hoz

A § rendelkezései két helyen kibővültek, s ez indokolta a bekezdések számának kibővítését. Előírásra került, hogy a kérelmezőnek - ha az érintett tagállamban hatályos szabályok szerint szükséges - az érintett tagállam által elfogadott nyelvre lefordított összefoglalót is be kell nyújtania a Felügyelethez. A Felügyelet csak így tud eleget tenni a Tpt. 40. §-a (1) bekezdésében foglalt előírásoknak.

Az új (4) bekezdés szükségességét az indokolja, hogy a tájékoztatóról szóló irányelv lehetővé teszi az e § (2) bekezdésében szabályozott esetben, hogy az engedélyező tagállam a tájékoztatóban foglaltak valóságtartalmának ellenőrzése során, ha a Felügyelet kéri - kérelmező választása szerint - a Felügyelet által elfogadott nyelven vagy egy, a nemzetközi pénzügyi piacokon általában használt nyelven is be kell nyújtani. Példának okáért, ha egy magyarországi székhelyű cég csak egy portugáliai szabályozott piacra szeretné papírjait bevezetni és a tájékoztatót kizárólag portugál nyelven adja be a Felügyelethez, a Felügyelet jogosult magyar vagy angol nyelven is bekérni azt. Természetesen ilyen esetekben is a portugál nyelvű tájékoztatót hagyja jóvá.

A 12. §-hoz

A módosítás az értékpapírok nyilvános kibocsátásakor vagy piaci bevezetésekor közzéteendő tájékoztatóról szóló 2003/71/EK irányelvvel való összhang megteremtését szolgálja.

A 13. §-hoz

A §-ban foglaltak előírják az érintett hitelintézet számára, hogy az értékpapír forgalomba hozatala, illetve szabályozott piacra történő bevezetése esetén az ismertető egyes részeit milyen módon kell nyilvánosságra hozni, illetve azt, hogy az ismertető a felügyeleti jóváhagyástól számított egy évig hatályos.

A 14. §-hoz

A módosítás az értékpapírok nyilvános kibocsátásakor vagy piaci bevezetésekor közzéteendő tájékoztatóról szóló 2003/71/EK irányelvvel való összhang megteremtését szolgálja.

A 15. §-hoz

A befektetők tájékoztatásához szorosan hozzá tartozik, hogy értesüljenek a nyilvános forgalomba hozatal lezárásáról, s a rendelkezés az erről szóló tájékoztatást teszi kötelezővé a kibocsátó számára.

A 16. §-hoz

A külföldi kibocsátó értékpapírjának Magyarországon történő forgalomba hozatalát követően a jelenlegi szabályok alapján a magyar kibocsátókra vonatkozó tájékoztatási kötelezettségeknek kellene megfelelni, mindamellett, hogy a kibocsátás joga szerinti tájékoztatási kötelezettségek alanya is egyben. Miután a külföldi kibocsátótól nem várható el, hogy a magyar számviteli szabályok szerint készítse el rendszeres tájékoztatási kötelezettség alá tartozó mérlegét és eredménykimutatását, ezért kivételként meg kell engedni számára, hogy a saját joga szerinti éves jelentését tegye közzé.

A 17. §-hoz

A Tpt. Harmadik részének hatálya részben eltér a Tpt. általános hatályától, s ezt hivatott szabályozni a Tpt. módosított 65. §-a.

A 18. §-hoz

A befolyás mértékének számítását, illetve a befolyás megállapításának szabályait tartalmazza.

A 19. §-hoz

A rendelkezés szabályozza, hogy ha egy társaság részvényei több tagállam szabályozott piacára be vannak vezetve, akkor mely tagállam joga alapján, melyik felügyelet jár el az adott részvényekre vonatkozó nyilvános vételi ajánlat során.

A 20. §-hoz

A befolyásszerzés bejelentésének, és közzétételének szabályait tartalmazza, mely szerint - a korábbiaktól eltérően - a kilencven százalékot meghaladó befolyásnál már százalékonként kell közzétenni a befolyás mértékét. Új kötelezettségként került előírásra, hogy a céltársaság igazgatósága köteles a vételi ajánlatot a kézhezvételt követően haladéktalanul továbbítani a munkavállalók képviselőinek.

A 21. §-hoz

A rendelkezés meghatározza, hogy mely esetekben kell vételi ajánlatot tenni, továbbá az összehangoltan eljáró személyek esetén elég egy személynek megtenni az ajánlatot, ha ebben az érintettek megegyeznek, illetve a szabályozás kitér arra is, hogy az ajánlat lebonyolításához befektetési szolgáltató kell igénybe venni.

A 22. §-hoz

A szabályozás tartalmazza a vételi ajánlat tartalmi kellékeit, és a fedezetképzés szabályait arra az esetre, ha összehangoltan eljáró személyek közül tesz valaki vételi ajánlatot.

A 23. §-hoz

Az ajánlati időszak időtartama a hatályos szabályozásban szereplő 30-45 napról 30-65 napra változik, igazodva a 2004/25/EK irányelv által előírtakhoz.

A 24. §-hoz

A rendelkezés az ajánlatban a megvásárolni kívánt részvényekért felkínált ellenérték számítására vonatkozó rendelkezéseket tartalmazza, meghatározva azt a szabályozott piacra bevezetett, és a nem bevezetett papírok esetén is. Külön szabályozásra kerül, hogy ha a szabályozott piacon a kötésszám alacsony, akkor milyen eljárás szerint kell meghatározni az árat. Az ajánlati ár meghatározása során figyelembe kell venni a megkötött, de még le nem hívott opciók árát és a szavazati jog összehangolt gyakorlásáért kapott ellenértéket is.

A 25. §-hoz

A céltársaság igazgatósága által a céltársaság működésére vonatkozó adatátadást szabályozza.

A 26. §-hoz

A rendelkezés a vételi ajánlat esetén a céltársaság védekezésének lehetőségeit tartalmazza. Főszabályként érvényesül, hogy az igazgatóság önállóan nem tehet védekezési intézkedést a vételi ajánlat sikerességének meghiúsítása céljából. Ez alóli kivétel, ha ezekhez a lépésekhez megszerzi a közgyűlés felhatalmazását. Új rendelkezés, hogy a céltársaság igazgatóságának a vételi ajánlatra vonatkozó véleményéhez csatolni kell a munkavállalók véleményét.

A rendelkezés kiegészíti az áttörési szabályok kapcsán bevezetett „reciprocitás” szabályával az igazgatóságra vonatkozó semlegességi követelményeket.

A 27. §-hoz

Az ajánlattevő alapesetben valamennyi felajánlott részvényt köteles megvásárolni. Ez alóli kivétel, ha az elfogadó nyilatkozatok alapján az ajánlattevő nem szerezne a céltársaságban ötven százalékot meghaladó befolyást, és a vételi ajánlat erre az esetre tartalmazta az elállás jogának fenntartását. Azonban az utóbbi esetben előírás, hogy tilos a részvényesek között a vételi ajánlat elfogadására vonatkozó jogosultság gyakorlása során az egyenlő bánásmód követelményét megsérteni.

A 28. §-hoz

Az áttörési szabály új elem a magyar szabályozásban, amelynek alkalmazására a 2004/25/EK irányelv biztosít lehetőséget. Az áttörés azt jelenti, hogy két rendkívüli közgyűlés esetén - a céltársaság védekezésének eszközeit meghatározó közgyűlés, illetve azt a vételi ajánlatot követő olyan közgyűlés, ahol a vételi ajánlatot követően az ajánlattevő rendelkezik a részvények 75%-ával, és az ajánlattevő a vételi ajánlatban már jelezte, hogy ezen a közgyűlésen érvényesíteni kívánja az áttörési szabályokat - nem élnek a részvényátruházást korlátozó rendelkezések vagy megállapodások, illetőleg a többszörös szavazati jogot biztosító részvények is csak egy szavazattal szavaznak ezeken a közgyűléseken.

A 29. §-hoz

Ha az ajánlattevő a vételi ajánlattételi eljárás során a szavazati jogok legalább hetvenöt százalékát megszerezte, a céltársaság részvényeseinek közgyűlését összehívhatja, kezdeményezheti az alapszabály módosítását, valamint az igazgatósági, igazgatótanácsi és felügyelő bizottsági tagok visszahívását, illetve kinevezését, az ilyen közgyűlésen nem érvényesülhetnek a többszörös szavazati jogosultságok és egyéb különleges jogok sem gyakorolhatók.

A 30. §-hoz

Az áttörési szabályok életbe lépését követően a többszörös szavazati joggal élni nem tudókat kártalanítás illeti meg, melyet az ajánlattevő köteles készpénzben kifizetni az érintett részvényesnek.

A 31. §-hoz

A vételi, illetve az eladási jog gyakorlásának lehetősége a kilencven százalékos befolyásszerzést követően nyílik meg. A nyilvános vételi ajánlat, illetve az önkéntes vételi ajánlat megtételét követően három hónapja van az ajánlattevőnek arra, hogy elérve a kilencven százalékot újabb vételi ajánlat megtétele nélkül kiszoríthassa a még meglévő kisebbségi részvényeseket a cégből.

A 32. §-hoz

A befolyást szerző a befolyásszerzésre irányadó szabályok kijátszásával, megkerülésével szerzett részvényeit köteles a szerzést vagy a Felügyelet határozatának meghozatalát követő hatvan napon belül elidegeníteni.

A 33. §-hoz

A rendelkezés a nyilvános vételi ajánlatok, illetve az egyes társaságokban történő befolyásszerzés kapcsán megvalósuló nemzetközi együttműködés szabályait, az információátadás feltételeit határozza meg.

A 34. §-hoz

Az értékpapír kölcsönzés kikerült a kiegészítő befektetési szolgáltatások közül, ezért mind az értékpapír-bizományosnál, mind az értékpapír-kereskedőnél ki kellett venni a Tpt. 81. § (2) bekezdésének i) pontját.

A 35. §-hoz

Az értékpapír-kölcsönzés kikerült a kiegészítő befektetési szolgáltatások közül, ezért szükséges nevesíteni, hogy a befektetési vállalkozás befektetési szolgáltatási, illetve kiegészítő befektetési szolgáltatási tevékenységen kívül értékpapír-kölcsönzést is végezhet.

A 36. §-hoz

Pontosító jellegű módosítás, melynek következtében az „illetőleg” kötőszó helyébe az „és” lépett; kifejezésre juttatván, hogy az az eset, amikor a befektetési vállalkozás nem vitatott tartozását az esedékességet követő öt napon belül nem egyenlítette ki, csak akkor vezet a tevékenységi engedély Felügyelet általi visszavonásához, ha a befektetési vállalkozás vagyona (eszközei) az ismert hitelezők követelésének kielégítésére nem nyújtana fedezetet.

A Tpt. 96. § (2) bekezdésének módosítását a Beva megfelelő működésének elősegítése indokolja. Az ügyfelek védelme érdekében szükséges a szabályozás szintjén, illetve a gyakorlatban is biztosítani, hogy ügyfélköveteléssel rendelkező társaság ne kerüljön ki a Felügyelet hatásköre, ezáltal a Beva tagsága alól anélkül, hogy a törvényi garanciákat biztosító felszámolási eljárás megindulna.

A Tpt. nem csak a kártalanítást kötötte a felszámoláshoz, de bevezette a befektetési szolgáltatók felszámolásának speciális szabályait is éppen azért, hogy az ügyfélkövetelések fokozott védelme ezen eljárás során is biztosított legyen. E szabályok nem érvényesülnek, ha a felszámolás kezdeményezésekor a társaság már nem befektetési szolgáltató, tehát ha az engedély visszavonását követően kerül sor a felszámolás megindítására.

A Tpt. 96. § (1) bekezdése felsorolja a tevékenység végzésére jogosító engedély visszavonásának eseteit, és a (2) bekezdés a visszavonás két jogcíméhez hozzáfűzi, hogy a Felügyelet a tevékenység végzésére jogosító engedélyt akkor vonja vissza, ha az engedéllyel rendelkező az ügyfelével szemben fennálló elismert kötelezettségeinek eleget tett, vagy szerződéseinek teljesítését más befektetési szolgáltató, illetőleg árutőzsdei szolgáltató átvállalta.

A módosítás kiegészíti a fenti bekezdést az engedély visszavonásának további eseteivel is - a c) pont kivételével - mivel ellenkező esetben a befektetési vállalkozás úgy kerülhet ki a Felügyelet hatásköre alól, hogy az ügyfélkövetelések nem kerültek rendezésre. Az (1) bekezdés c) pontja szerinti esetben a Felügyelet felszámolási eljárást kezdeményez, tehát a továbbiakban az ügyfélkövetelések rendezése a felszámoló hatáskörébe tartozik.

A 37. §-hoz

A Tpt. 99. §-ában foglalt felsorolás kibővül a központi értéktári tevékenységet végző szervezettel, így az ennél a szervezetnél, megfelelő pozícióban, illetőleg beosztásban eltöltött idő is szakmai gyakorlatnak számít a Tpt. 97. §-ának alkalmazása során.

A 38. §-hoz

A befektetési hitel nyújtására a jövőben csak az kaphat engedélyt, aki csatlakozik a Központi Hitelinformációs Rendszerhez.

A 39. §-hoz

Az informatikai rendszer védelmével kapcsolatos előírásokban külön nevesítve lett a központi értéktári tevékenységet ellátó szervezet, s ennek következtében az elszámolóházi, illetve az értéktári tevékenységek szétválasztása után az értéktárra is vonatkoznak ezek a kötelezettségek.

A 40. §-hoz

A befektetési szolgáltató és az árutőzsdei szolgáltató belső ellenőrzési rendjére vonatkozó előírásokkal kapcsolatos, a Tpt. 110. § (1) bekezdésében szereplő felsorolásokba bekerült a központi értéktár is.

A 41. §-hoz

A központi értéktári szabályzat, mint az egyes piaci szereplők által betartandó dokumentum került nevesítésre.

A 42. §-hoz

A befektetési szolgáltatónak, illetőleg az árutőzsdei szolgáltatónak a szerződés megkötését akkor is meg kell tagadnia, ha az a központi értéktár szabályzatába ütközik.

A 43. §-hoz

Pontosítja a központi értéktári és az elszámolóházi tevékenységek külön szervezet által történő végzése esetén az értékpapírszámla vezetés szabályait.

A 44. §-hoz

A Felügyelet a hatályos rendelkezések alapján is kérhette a végső részvénytulajdonosok beazonosítását, de ennek kikényszerítésére nem voltak megfelelő eszközei, így bekerült a mostani módosításba, hogy amennyiben a részvényesi meghatalmazott a részvénytulajdonos azonosságát nem fedi fel, a részvénytársaságban szavazati joga nem gyakorolható.

A 45. §-hoz

A befektetési hitel nyújtására vonatkozó szabályok jelentős változáson esnek át. Megszűnik az az előírás, mely szerint a befektetési hitelből megvásárolt értékpapír a befektetési hitelt nyújtó javára óvadékul szolgál, minden egyéb, erre vonatkozó szerződés megkötése nélkül. A felek szabadon állapodhatnak meg a biztosítékról, de bármiben is állapodjanak meg, a befektetési hitelt nyújtónak a hitelnyújtásra vonatkozó döntés előtt meg kell győződnie a szükséges fedezet, illetőleg biztosíték meglétéről, azok valós értékéről és érvényesíthetőségéről.

A 46. §-hoz

Új cím kerül a központi hitelinformációs rendszerre vonatkozó rész elé.

A 47. §-hoz

Ez a § a referenciaadat-szolgáltató számára írja elő, hogy mely esetekben kell továbbítania ügyfelei adatait a Központi Hitelinformációs Rendszerbe (késedelembe esés, hamis vagy hamisított okiratok használata).

A Központi Hitelinformációs Rendszer a hozzá eljuttatott adatokat öt évig köteles megőrizni, illetve kezelni.

A referenciaadat szolgáltató kötelessége, hogy az általa a KHR-be eljuttatott adatokban bekövetkező változásokról - amennyiben arról tudomása van - értesítse a KHR-t.

A 48. §-hoz

A KHR-ba történő adattovábbítás technikai részletei.

A 49. §-hoz

A referenciaadat szolgáltató a természetes személy ügyfél részére írásbeli tájékoztatást köteles adni az adatközlés céljának, a közlendő adatok körének és a jogorvoslati lehetőségnek megjelölésével, valamint arról a tényről, hogy a KHR-be való bekerülés esetén további referenciaadat szolgáltatók részére történő adatátadás lehetőségéről.

A módosítás a hitelintézetekről és a pénzügyi vállalkozásokról szóló 1996. évi CXII. törvénynek a központi hitelinformációs rendszerrel összefüggő rendelkezéseivel való összhang biztosítását szolgálja.

Az 50. §-hoz

A halasztott pénzügyi teljesítést végző befektetési szolgáltatónak az igazgatóság által jóváhagyott belső szabályzatot kell készíteni és alkalmazni a halasztott pénzügyi teljesítés megalapozottsága, áttekinthetősége, a kockázatok felmérése, ellenőrzése és csökkentése érdekében.

A halasztott pénzügyi teljesítés esetén is megszűnik az a törvényi előírás, mely szerint a halasztott pénzügyi teljesítés időtartama alatt a megvásárolt értékpapír teljes mennyisége a befektetési szolgáltató javára óvadékul szolgál. A felek a biztosítékról szabadon megállapodhatnak, és természetesen az sem kizárt, hogy bizonyos esetekben a felek óvadék kikötésében állapodnak majd meg, de ez már nem lesz törvényi kötelezettség.

Az 51. §-hoz

A befektetési szolgáltatónak a halasztott pénzügyi teljesítésre vonatkozó döntés előtt meg kell győződnie a szükséges fedezet, illetőleg biztosíték meglétéről, azok valós értékéről és érvényesíthetőségéről.

Az 52. §-hoz

A szövegben az elszámolóház szó központi értéktárra cserélődik.

Az 53. §-hoz

Bár az értékpapír kölcsönzés kikerül a kiegészítő befektetési szolgáltatások közül, a befektetési szolgáltató, a befektetési alapkezelő, az elszámolóházi tevékenységet végző szervezet, az önkéntes kölcsönös biztosító pénztár, a magánnyugdíjpénztár, illetőleg az elszámolóházi tevékenységet végző szervezet köteles előzetesen bejelenti a Felügyeletnek, ha értékpapír-kölcsönzést kíván végezni.

Az értékpapír-kölcsönügylet határozott időre köthető, és megszűnik az a korlátozás mely szerint ennek futamideje legfeljebb egy év lehetne.

Hatályon kívül helyezi a módosítás azokat a korábbi rendelkezéseket, melyek szerint az értékpapír-kölcsönzésnél kötelező óvadék kikötése. A felek a biztosíték tekintetében szabadon megállapodhatnak.

Az 54. §-hoz

Pontosító jellegű átfogalmazás.

Az 55. §-hoz

Az értékpapír-kölcsönzési keretszerződésnek, illetőleg az értékpapírkölcsön-szerződésnek tartalmi elemei.

Az 56. §-hoz

Az értékpapír-kölcsönzés háttérszabályául továbbra is a Ptk. pénzkölcsönre vonatkozó rendelkezései szolgálnak.

Az 57. §-hoz

Pontosító jellegű módosítás, amely a központi értéktár, mint különálló piaci szereplő megjelenése miatt indokolt.

Az 58. §-hoz

A bennfentes személyek ügyletkötési kapcsán a Felügyelet felé bejelentendő adatok köre bővül.

Az 59. §-hoz

A Felügyelet a hozzá beérkezett, gyanús ügyletekre (piac-befolyásolás, illetve bennfentes kereskedelem) vonatkozó bejelentéseket köteles a bejelentés beérkezését követő két munkanapon belül továbbítani az érintett szabályozott piacok illetékes felügyeletének.

A 60-67. §-hoz

A rendelkezés a 2003/6/EK európai parlamenti és tanácsi irányelvnek a befektetési ajánlások tisztességes ismertetése és az összeférhetetlenség közzététele tekintetében történő végrehajtására vonatkozó 2003. december 22-i 2003/125/EK irányelv előírásainak történő megfelelést biztosítja.

A 68. §-hoz

A Pénzügyi Szervezetek Állami Felügyeletéről szóló 1999. évi CXXIV. törvény módosításáról szóló - jelenleg az Országgyűlés előtt lévő - törvény hatályon kívül helyezi a hatályos Tpt. 399. § (1) bekezdését, amely tartalmazza, hogy a Felügyelet a Befektető-védelmi Alap szabályzataiban meghatározott előírások megsértése esetén intézkedéseket és szankciókat alkalmazhat.

A Beva a 225. § (2) bekezdése szerint a díjfizetés rendjéről szóló szabályzatában a tagokra kötelezettségeket írhat elő, azonban az Alapnak nincs jogosultsága - peres eljárás indításán kívül - a kötelezettséget megszegőkkel szembeni önálló eljárásra.

A módosítás célja tehát az, hogy a felügyeleti intézkedés joga továbbra is kiterjedjen a Befektető-védelmi Alapnak a díjfizetéssel kapcsolatos szabályzatában meghatározott előírások megsértésének esetére is.

A 69. §-hoz

Az értékpapír-kölcsönzés kikerül a kiegészítő befektetési szolgáltatások köréből, ez indokolja a korábbi hivatkozás elhagyását, illetve átírását.

A 70. §-hoz

A két kisebb módosítás egyrészt egyértelművé teszi, hogy az alap kezelési szabályzatát a Felügyeletnek jóvá kell hagynia, másrészt a tisztségviselők kifejezés helyébe a vezető állású személyek köre lépett.

A 71. §-hoz

A hatályos szabályok szerint a befektetési alapkezelő köteles a portfóliójában lévő egyes ingatlanokra teljes körű vagyonbiztosítást kötni. A módosítás értelmében az ingatlanok biztosítására vonatkozó kötelezettség megmarad, de a biztosítást nem feltétlenül az alapkezelőnek kell megkötnie. Egy bérbe adott ingatlan esetén például az alapkezelő és a bérlő között létrejövő szerződés a bérlő számára is előírhatja az előírt biztosítás megkötését. Természetesen az ingatlanok megfelelő biztosítottságáért való végső felelősség továbbra is az alapkezelőt terheli („köteles gondoskodni”).

A 72. §-hoz

A módosítást indokolja, hogy a jelenleg hatályos jogszabályszövegből csak közvetett módon derült ki a jogalkalmazó számára, hogy csak Felügyelet által jóváhagyott tájékoztató tehető közzé.

A 73. §-hoz

A nyíltvégű befektetési jegyek forgalmazási szabályait tartalmazó 247. § átfogóbb módosítása egyszerűbbé és átláthatóbbá teszi. Bizonyos alapok esetén alapok esetében a havi egyszeri forgalmazási kötelezettsége lett előírva, igazodván speciális jellemzőikhez.

A 74. §-hoz

A tájékoztatóra vonatkozó irányelv szerint zártkörű befektetési alapok számára nem kötelező a tájékoztató készítése, ezért szükséges a zártkörű ingatlanalapnál, hogy az apportálandó ingatlanokat a kezelési szabályzatban kell részletesen bemutatni.

A 75. §-hoz

Az ingatlanalap megszűnésekor az alap portfóliójában lévő eszközöket a hatályos szabályok szerint három hónapon belül kell értesíteni, amely határidő a módosítás következtében hat hónapra bővül. A Tpt. 257. §-ának (7) bekezdése a benne szereplő egyik visszautalás helyesbítése miatt módosul.

A 76. §-hoz

A hatályos rendelkezések értelmét egyértelművé tevő szabály, amely kimondja, hogy zártkörű alap nyilvános alappá történő átalakulása esetén is igazolni kell a Felügyelet felé a Tpt.-ben nyilvános módon létrehozott befektetési alap számára meghatározott legkisebb induló saját tőke meglétét (értékpapíralap esetén kettőszázmillió forint; ingatlanalap esetén egymilliárd forint). Így nem lehet kikerülni a nyilvános módon létrehozott alapokra vonatkozó tőkekövetelményeket azzal, hogy valaki nem egyből nyilvános módon hozza létre az alapot, hanem az alacsonyabb tőkekövetelménnyel járó zártkörű létrehozás mellett dönt, majd átalakul nyilvánosan működő alappá.

A 77. §-hoz

Az értékpapír-kölcsönzés szabályozásának felülvizsgálata során nyilvánvalóvá vált, hogy a hatályos rendelkezésben szereplő „elszámolóházon keresztül” szűkítés fenntartása a továbbiakban már nem szükséges.

A 78. §-hoz

Technikai jellegű módosítás, amely az „alap típusa” helyett az „alap fajtájára” javítja ki az egyes bekezdésekben szereplő rendelkezéseket. E változtatás teszi szükségessé a Tpt. 20. számú mellékletének módosítását is.

A 79. §-hoz

A nyíltvégű, nyilvános, indexkövető befektetési alapra vonatkozóan - piaci javaslatra - a Tpt. kiegészítését célzó módosítás, amely lehetővé teszi az említett alaptípusnál, hogy a forgalmazási egység ellenértéke (vételára, illetve visszaváltási ára) az alapkezelő által meghatározott összetételű értékpapír csomag szolgáltatásával is teljesíthető legyen. A megvásárolt vagy visszaváltott számú forgalmazási egységet kitevő darabszámú befektetési jegyek összértéke és az ellenértékként szolgáltatott értékpapír csomag összértéke közti különbözet pedig  készpénzben teljesítendő.

Az alapkezelő az intézményi befektetőkre korlátozhatja azon befektetők körét, amelyek a befektetési jegyeket az elsődleges forgalmazás során a forgalmazási egységenként megvásárolhatják.

A 80. §-hoz

Az ingatlanalap portfóliójában szereplő ügyletek kapcsán a módosítás lehetővé teszi, hogy az ingatlanalap a hitelfinanszírozás deviza és kamatkockázatainak fedezése céljából is köthessen származtatott ügyleteket.

A 81. §-hoz

A gyakorlati igényekhez igazodik a rendelkezések kibővítése, melynek értelmében az ingatlanalap a tulajdonát képező ingatlanokhoz funkcionálisan kapcsolódó, vagy azzal határos közterületen is folytathat, illetve végeztethet kivitelezési tevékenységet, ha erre vonatkozóan a tulajdonában álló ingatlanokra kiadott építési engedély rendelkezést tartalmaz vagy ha ezen munkák elvégzése az alap tulajdonában álló ingatlanok rendeltetésszerű használata feltételeinek biztosításához szükséges. Ebbe a körbe tartozhatnak például az ingatlanalap tulajdonát képező ingatlanokhoz funkcionálisan kapcsolódó, vagy azzal határos közterületen a közművek (csatorna, stb.) kiépítése és különféle utak megépítése.

A 82-84. §-hoz

A befektetési jegyek forgalmazási helyei, illetve a forgalmazó ügynökei már nem a nyíltvégű alap tájékoztatójának, illetve az előbbi rövidített tájékoztatójának tartalmi elemei lesznek, elkerülvén így az említett dokumentumok gyakori módosítását. A befektetők naprakész tájékoztatása az alapkezelő és a forgalmazó forgalmazási helyein valósul meg. Ezen felül kimondásra került, hogy az alapkezelőt terhelő tájékoztatási kötelezettség körében a 34. § (4) bekezdés b) pontja alkalmazásában a kibocsátó honlapja alatt az alapkezelő honlapja értendő.

A hatályos rendelkezések szerint a befektetési alapról, az alapkezelőről szóló, a befektetőknek szánt minden olyan dokumentum, így különösen hirdetés, reklámanyag, szórólap, plakát tervezetét, amely a befektetési jegyek nyilvános forgalomba hozatalával, forgalmazásával összefüggésbe hozható, a Felügyeletnek legkésőbb a befektetők részére való hozzáférés napjával kell benyújtani. Ez a benyújtási határidő kevés időt ad a Felügyeletnek a beadott dokumentumok érdemi vizsgálatára, ezért van szükség ennek öt napra való kiterjesztésére.

Előírásra kerül, hogy a Felügyelet a dokumentum nyilvánosságra hozatalát köteles megtiltani, ha annak tartalma ellentétes, vagy félrevezető információt tartalmaz a benyújtott, illetve közzétételre engedélyezett tájékoztatóban foglaltakhoz képest.

A 85. §-hoz

A Tpt. a 296. §-t követően új résszel, illetve fejezettel gazdagodik.

A 86. §-hoz

A kockázati tőkealap-kezelő a Felügyelet engedélye alapján kezdheti meg tevékenységét. A kockázati tőkealap-kezelő kockázati tőke-alapkezelési, illetve az ehhez kapcsolódó tanácsadási tevékenységet végezhet.

A 87. §-hoz

Meghatározza a kockázati tőkealap-kezelő, a kockázati tőkealap, a kockázati tőkealap-kezelőnél vezető állású személy, a kockázati tőkealap vagyonértékelését végző vagyonértékelő szervezet összeférhetetlenségi szabályait.

A 88. §-hoz

Kimondja, hogy a kockázati tőkealap-kezelő részvénytársaságként vagy fióktelepként működhet és a jegyzett tőke kizárólag pénzbeli hozzájárulásból állhat.

A 89. §-hoz

Felsorolja, hogy a kockázati tőkealap-kezelési tevékenység végzésére vonatkozó engedély iránti kérelemben mit kell benyújtani a Felügyeletnek. Meghatározza, hogy a Felügyelet az engedély megadását mely esetekben tagadhatja meg, illetve az engedélyt mikor vonhatja vissza.

A 90. §-hoz

Megállapítja a „kockázati tőkealap-kezelő”, illetve a „kockázati tőkealap” elnevezés használatára vonatkozó szabályokat.

A 91. §-hoz

A kockázati tőkealap-kezelő egymástól elkülönítetten több alapot is létrehozhat és kezelhet. A kockázati tőkealap-kezelő a kockázati tőkealapok vagyonát a saját vagyonától elkülönítetten köteles kezelni és nyilvántartani. A kockázati tőkealap-kezelő az általa végzett kezelői tevékenységért az alapkezelési szabályzatban meghatározott díjat számíthat fel. A Kockázati tőkealap-kezelő felszámolójának a bíróság csak a Felügyelet által a Hpt. alapján létrehozott közhasznú társaságot jelölheti ki. A kockázati tőkealap-kezelő által kezelt portfolióban lévő eszközök nem képezik a kockázati tőkealap-kezelő tulajdonát, azok a kockázati tőkealap-kezelő hitelezőinek kielégítésére nem vehetők igénybe.

A 92. §-hoz

A Tpt. új fejezettel egészül ki.

A 93. §-hoz

Meghatározza a kockázati tőkealapra vonatkozó szabályokat. A kockázati tőkealap a Felügyelet által történő nyilvántartásba vétellel jön létre, illetve a nyilvántartásból való törléssel szűnik meg. A kockázati tőkealap kizárólag zártvégű alapként, vissza nem váltható kockázati tőkealap-jegyek zártkörű forgalomba hozatalával hozható létre. A kockázati tőkealap jegyzett tőkéje nem lehet kevesebb kettőszázötvenmillió forintnál. A kockázati tőkealap jegyzett tőkéje kizárólag pénzbeli hozzájárulást tartalmazhat. A kockázati tőkealap-jegyek össznévértékének legalább 10 százalékát, de legkevesebb kettőszázötvenmillió forintot a kockázati tőkealap-jegyek megvásárlásakor be kell fizetni. A fennmaradó összeget az alapkezelési szabályzatban meghatározott feltételek szerint, de legkésőbb az alapítást követő hat éven belül kell befizetni. Ha a kockázati tőkealap-jegy tulajdonosa a jegyzéskor vállalt vagyoni hozzájárulását az alapkezelési szabályzatban meghatározott feltételek szerint nem teljesíti, a kockázati tőkealap-kezelő harmincnapos határidő kitűzésével felhívja a teljesítésre. A felhívásban utalni kell arra, hogy a teljesítés elmulasztása a kockázati tőkealap-jegyhez fűződő jogok megszűnését eredményezi. A harmincnapos határidő eredménytelen eltelte esetében a kockázati tőkealap-jegyhez fűződő jogok a határidő lejártát követő napon megszűnnek.

A 94. §-hoz

Meghatározza kockázati tőkealapok átalakulásával kapcsolatos szabályokat: mind az egyesülésre (beolvadás, összeolvadás), mind a szétválásra (különválás, kiválás).

A 95. §-hoz

Meghatározza a kockázati tőkealap futamidejét, illetve a futamidő meghosszabbításának feltételeit. Kockázati tőkealap kizárólag előre meghatározott, de legalább hat teljes naptári éves futamidőre hozható létre.

A 96. §-hoz

Meghatározza a kockázati tőkealap-jegy kötelező tartalmi elemeit.

A 97. §-hoz

A kockázati tőkealap-jegy forgalomba hozatalának feltétele a kockázati tőkealap-kezelő által készített alapkezelési szabályzat Felügyelet által történő jóváhagyása. A jóváhagyott alapkezelési szabályzatot legalább a jegyzést, átvételt megelőző 15 nappal a kockázati tőkealap-jegy átvételére szándéknyilatkozatot tett befektetők részére meg kell küldeni. A kockázati tőkealap nyilvántartásba vételére akkor kerül sor, ha a kockázati tőkealap-kezelő - a kockázati tőkealap jegyzett tőkéjének összegyűjtésére nyitott számlát vezető hitelintézet által kiállított nyilatkozattal - igazolja, hogy a törvényben meghatározott összegű tőkét a befektetők befizették. Az alapkezelési szabályzat módosításához a Felügyelet jóváhagyása szükséges.

A 98. §-hoz

Meghatározza a kockázati tőkealap hozamfizetési szabályait. Hozam csak akkor fizethető, ha annak fedezete a kockázati tőkealap rendelkezésére áll. Hitelből vagy hitelviszonyt megtestesítő értékpapír kibocsátásából származó forrásból hozamfizetés nem teljesíthető. Nem fizethető hozam, ha ennek következtében a kockázati tőkealap saját tőkéje a számviteli szabályok szerint számított módon nem éri el a kockázati tőkealap jegyzett tőkéjének befizetett hányadát.

A 99. §-hoz

Meghatározza a kockázati tőkealap megszűnésével kapcsolatos szabályokat. A kockázati tőkealap a Felügyelet által vezetett nyilvántartásból való törléssel szűnik meg.

A kockázati tőkealap-kezelő jogutód nélküli megszűnésekor, illetőleg a kockázati tőkealap-kezelő tevékenységi engedélye visszavonásakor - ha a kockázati tőkealap kezelését másik kockázati tőkealap-kezelő nem vállalja el - az alapot meg kell szüntetni.

A 100. §-hoz

A kockázati tőkealap-kezelő jogutód nélküli megszűnésekor, illetőleg a kockázati tőkealap-kezelő tevékenységi engedélye visszavonásakor - ha a kockázati tőkealap kezelését másik kockázati tőkealap-kezelő nem vállalja el - az alapot meg kell szüntetni. A kockázati tőkealap megszüntetését a Felügyelet határozatban rendeli el.

A 101. §-hoz

A kockázati tőkealap megszűnésekor felmerülő feladatokat a kockázati tőkealap-kezelő, a kockázati tőkealap-kezelő akadályoztatása, illetve felszámolása esetén a Felügyelet által a Hpt. alapján létrehozott közhasznú társaság végzi. A kockázati tőkealap portfoliójában lévő eszközöket tizennyolc hónapon belül értékesíteni kell. E határidő indokolt esetben - a Felügyelet engedélyével - legfeljebb hat hónappal meghosszabbítható. A kockázati tőkealap tulajdonában lévő, szabályozott piacra bevezetett értékpapírokat a kockázati tőkealap-jegy tulajdonosai között - a kockázati tőkealap kezelési szabályzatban rögzített szabályoknak megfelelően - természetben is fel lehet osztani. A kockázati tőkealap tulajdonába tartozó vagyon értékesítését, az értékesítésből származó ellenérték befolyását követően öt napon belül megszűnési jelentést kell készíteni, azt be kell nyújtani a Felügyelethez és a kockázati tőkealap-jegy tulajdonosainak rendelkezésére kell bocsátani. A kockázati tőkealap-kezelő ezt követően tíz napon belül köteles megkezdeni a rendelkezésre álló összeg kifizetését a befektetők részére. A kifizetés megkezdéséről rendkívüli közleményt kell közzétenni. A kockázati tőkealap tulajdonába tartozó vagyon értékesítését, az értékesítésből származó ellenérték befolyását követően a közhasznú társaság a hitelezők követeléseit a Cstv. előírásai szerinti kielégítési sorrendben egyenlíti ki. A kockázati tőkealap eszközei értékesítéséből befolyt ellenértékből a kockázati tőkealap tartozásai és kötelezettségei levonását követően rendelkezésre álló (pozitív összegű) tőke a befektetőket kockázati tőke-jegyei névértékének az összes forgalomban lévő kockázati tőke-jegy névértékéhez viszonyított arányában illeti meg. A befektetők részére kifizetendő összeget a kockázati tőkealap-kezelő elkülönített letéti számlán köteles tartani a befektetők részére történő kifizetésig, illetve az elévülési idő elteltéig.

A 102. §-hoz

A § az általános szabály alóli kivételként kimondja, hogy a negatív saját tőkével rendelkező kockázati tőkealap megszüntetését mindenképpen a Felügyelet által a Hpt. alapján létrehozott közhasznú társaság végzi, és nem érvényesül a kockázati tőkealap-kezelő elsőbbsége.

A 103. §-hoz

A kockázati tőkealap vagyona terhére a vállalkozásban és a vállalkozás által ellenőrzött más vállalkozásban együttesen szerzett részesedése a befektetéskor nem haladhatja meg a kockázati tőkealap befizetett jegyzett tőkéjének húsz százalékát. A kockázati tőkealap vagyona terhére ingatlan tulajdonjoga nem szerezhető meg. Az ingatlan tulajdonának megszerzésére vonatkozó tilalom nem vonatkozik a kockázati tőkealap tulajdonába csőd-, felszámolási, végelszámolási vagy bírósági végrehajtási eljárás során került ingatlanra. A kockázati tőkealap az így megszerzett ingatlant a szerzés időpontjától számított két éven belül köteles elidegeníteni vagy nem pénzbeli hozzájárulásként olyan társaságba apportálni, amelyben a kockázati tőkealap legalább 10 százalék tulajdoni részesedéssel rendelkezik. A kockázati tőkealap szabályozott piacra bevezetett részvényt akkor szerezhet, ha a kibocsátóban az első szerzéstől számított tizenkét hónapon belül legalább tíz százalékos részesedéssel rendelkezik. Az így megszerzett részvények 6 hónapon belül nem idegeníthetők el. A kockázati tőkealap a portfoliójában lévő vállalkozás szabályozott piacra történő bevezetését követően annak részvényeit tulajdonában tarthatja. A kockázati tőkealap csak olyan vállalkozásnak nyújthat kölcsönt, amelyben befolyásoló részesedéssel rendelkezik. A kockázati tőkealap által egy vállalkozásnak, illetve a vállalkozás által ellenőrzött más vállalkozásoknak nyújtott kölcsön együttes összege nem haladhatja meg a vállalkozásba, illetve a vállalkozás által ellenőrzött más vállalkozásokba a kockázati tőkealap által befektetett tőke összegének kétszeresét. A kockázati tőkealap által egy vállalkozásnak, illetve a vállalkozás által ellenőrzött más vállalkozásoknak nyújtott kölcsön, valamint az e vállalkozásba, illetve a vállalkozás által ellenőrzött más vállalkozásokba befektetett tőke együttes összege nem haladhatja meg a kockázati tőkealap jegyzett tőkéjének huszonöt százalékát. A kockázati tőkealap által folyósított összes kölcsön - ideértve a hitelviszonyt megtestesítő értékpapír kibocsátását is - együttes összege nem haladhatja meg a befizetett saját tőkéjének ötven százalékát. A kölcsön időtartama nem haladhatja meg a kockázati tőkealap működéséből a kölcsönnyújtás időpontjában hátralévő időtartamot. A kockázati tőkealap szabad pénzeszközeit csak OECD-tagállamok által kibocsátott állampapírban vagy bankbetétben tarthatja. A kockázati tőkealap-kezelő a Felügyelet felhívására köteles nyilvántartásait, szabályzatait, igazgatósági, felügyelő bizottsági és közgyűlési előterjesztéseit, valamint azok jegyzőkönyveit, belső ellenőrzési jelentéseit, jegyzőkönyveit, továbbá a könyvvizsgáló írásos észrevételeit magyar nyelven a Felügyelet rendelkezésére bocsátani.

A 104-105. §-hoz

Pontosító jellegű módosítás.

A 106. §-hoz

A rendelkezés a központi értéktár, mint külön szereplő megjelenésére tekintettel pontosítja a tőzsdei forgalom elszámolására vonatkozó szabályokat.

A 107. §-hoz

A rendelkezés oly módon pontosítja a tőzsde szabad pénzeszközeinek befektetésére nyitva álló lehetőségeket, hogy a korábbi szabályokat kiegészíti a központi értéktár részvényeivel, illetve az elszámolóházban és a központi értéktárban részesedéssel rendelkező pénzügyi holding társaság által kibocsátott részvényekkel.

A 108. §-hoz

A rendelkezés meghatározza, hogy mely tevékenységek minősülnek elszámolóházi tevékenységnek.

A 109. §-hoz

A rendelkezés meghatározza, hogy az elszámolóházi tevékenységet végző szervezetek az elszámolással kapcsolatos tevékenységek közül melyek végzésére jogosult. Elkülöníti azt az esetet, amikor a 334. §-ban foglalt tevékenységek teljes körét végzi szakosított hitelintézet, méghozzá kizárólagos tevékenységeként, illetve azt, amikor tőzsde kap engedélyt egyes, egyébként elszámolóházi tevékenységek végzésére.

A rendelkezések mind a szakosított hitelintézet formájában működő elszámolóház esetében, mind az elszámolóházi tevékenységet végző tőzsde esetében további végezhető tevékenységeket jelöl meg, amelyek egy része kifejezetten összekapcsolódik az elszámolóházi tevékenységek végzésével, egy részük pedig egyfajta kiegészítő tevékenység.

A 110. §-hoz

Az elszámolóházi tevékenységet végző szervezet - bizonyos kivételektől eltekintve - csak az itt felsorolt szervezeteknek nyújthat szolgáltatást.

A 111. §-hoz

A § felsorolja a központi értéktári tevékenységek körébe tartozó tevékenységeket, illetve azokat az egyéb tevékenységeket, amelyeket az alaptevékenységéhez kapcsolódóan, azt kiegészítve a központi értéktár végezhet.

A 112. §-hoz

A központi értéktári tevékenység végzésére való engedély megszerzéséhez szükséges feltételeket sorolja fel.

A 113. §-hoz

Az elszámolóházi tevékenység végzésére jogosító engedély iránti kérelemhez szükséges dokumentumokat sorolja fel, amelyeket az engedély iránti kérelemhez mellékelni kell.

A 114. §-hoz

Pontosító jellegű módosítás.

A 115. §-hoz

A központi értéktári tevékenység végzésére jogosító engedély kiadásának feltételeit határozza meg.

A 116. §-hoz

A központi értéktári tevékenység végzésének szándékával a felügyelethez benyújtott engedélykérelem mellé csatolandó dokumentáció meghatározása.

A 117. §-hoz

A rendelkezés tartalmazza a központi értéktári tevékenység végzésére jogosító engedély visszavonásának eseteit. Ezzel egyidejűleg rendezi azt a kérdést is, hogy mi a teendő abban az esetben, ha az engedély visszavonásával kétségessé válna a tevékenység zavartalan ellátása.

A 118. §-hoz

A Tpt. XLV. fejezetének címe megváltozik.

A 119. §-hoz

E § azon szervezetek felsorolását tartalmazza, akik a központi értéktári tevékenységet végző szervezetben tulajdoni részesedés szerezhetnek.

A 120. §-hoz

E rendelkezések határozzák meg a teendőket a központi értéktári tevékenységeket végző szervezetben történő huszonöt, harminchárom, ötven, hetvenöt, kilencven vagy százszázalékos mértéket elérő közvetlen vagy közvetett befolyásszerzést, illetve ennek megszűnése kapcsán azzal, hogy ez utóbbi esetben meg kell jelölni a befolyás adott mértékének megszűnése mellett a fennmaradó befolyás mértékét is.

A 121. §-hoz

A központi értéktári tevékenységet végző szervezettel munkaviszonyban vagy foglalkoztatásra irányuló egyéb jogviszonyban álló személyre vonatkozó összeférhetetlenségi szabályok.

A 122. §-hoz

A Tpt. XLVII. Fejezetének új címe.

A 123. §-hoz

Az elszámolóházi tevékenységet végző szervezetet szerződéskötési kötelezettség terheli azon szervezetek irányában, akik megfelelnek a 344. § (1) bekezdésében foglalt feltételeknek.

A 124. §-hoz

Az elszámolóházi tevékenységek, illetve az elszámolóházi tevékenység mellet végezhető egyéb tevékenységek csak a Felügyelet által jóváhagyott üzletszabályzat mellett végezhetőek. Az ezekre vonatkozó követelményeket veszi sorra ez a rendelkezés.

A 125. §-hoz

Az elszámolóházi tevékenységet végző szervezet által - az elszámolás biztonsága és működőképessége érdekében - létrehozott garanciarendszerről és az óvadékolási szabályokról szóló rendelkezés.

A 126. §-hoz

A rendelkezés kimondja, hogy az elszámolóház nem köteles csatlakozni a KHR-hez.

A 127. §-hoz

A Tpt. a 350. §-át követően új fejezettel és új címmel egészül ki.

A 128. §-hoz

A központi értéktári tevékenységet végző szervezetet szerződéskötési kötelezettség terheli azon szervezetek irányában, akik megfelelnek a 350/A. § (1) bekezdésében foglalt feltételeknek.

A 129. §-hoz

A központi értéktári tevékenységre vonatkozó kötelezően létrehozandó szabályzatokat sorolja fel e §. A központi értéktári tevékenységre vonatkozó szabályzatokat a Felügyelet az MNB előzetes véleményének kikérésével hagyja jóvá.

A 130. §-hoz

A központi értéktári tevékenység végzésére vonatkozó speciális óvadékolási szabályok.

A 131. §-hoz

Az elszámolóházi, valamint a központi értéktári tevékenységet végző szervezet befektetési tevékenységére és bizonyos típusú társaságokban való befolyásszerzésére vonatkozó korlátozások.

A 132. §-hoz

A § a központi értéktári és az elszámolóházi tevékenységet végző szervezet adatkezelési szabályait, illetve bizonyos esetekre számukra előírt bejelentési kötelezettségeket tartalmazza.

A 133. §-hoz

A Tpt. érintett fejezetének címe megváltozik.

A 134. §-hoz

Az elszámolóházi, illetve a központi értéktári tevékenységet végző szervezet felszámolására vonatkozó speciális szabályok.

A 135. §-hoz

A központi értéktári tevékenységet végző szervezet is működtethet értékpapír-kölcsönzési rendszert, s az ebben résztvevők számára a rendelkezés megengedi, hogy a Tpt. értékpapírkölcsönzésre vonatkozó általános szabályaitól eltérjenek.

A 136. §-hoz

A részvénykönyvvezetés szabályai között nevesítésre került a központi értéktári tevékenységet végző szervezet.

A 137. §-hoz

A rendelkezés - tekintettel arra, hogy a központi értéktári tevékenységet végző szervezet önállóan is megjelenik a szolgáltatók között - a korábban a befektetési szolgáltatónál, árutőzsdei szolgáltatónál, befektetési alapkezelőnél, tőzsdénél, és elszámolóházi tevékenységet végző szervezetnél megválasztható (kinevezhető) vezető állású személyekre vonatkozó feltételeket pontosítja oly módon, hogy külön a központi értéktári tevékenységet végző szervezetre is kiterjeszti azokat.

A 138. §-hoz

A rendelkezés - tekintettel arra, hogy a központi értéktári tevékenységet végző szervezet önállóan is megjelenik a szolgáltatók között - a korábban a befektetési szolgáltatóra, árutőzsdei szolgáltatóra, befektetési alapkezelőre, tőzsdére, és elszámolóházi tevékenységet végző szervezetre vonatkozó, könyvvizsgálati kötelezettségekkel kapcsolatos szabályokat pontosítja oly módon, hogy külön a központi értéktári tevékenységet végző szervezetre is kiterjeszti azokat.

Ezzel egyidejűleg a könyvvizsgálói összeférhetetlenségre és alkalmazási korlátokra vonatkozó szabályok is pontosításra kerülnek.

A 139. §-hoz

A rendelkezés a befektetési vállalkozási minősítésű könyvvizsgálók névjegyzékébe történő felvétel szabályait pontosítja úgy, hogy a központi értéktárban vagy annak vizsgálatával kapcsolatos gyakorlatot is elismeri.

A 140. §-hoz

A központi értéktári tevékenységet végző szervezet önállóan is megjelenik a szolgáltatók között. Ennek kapcsán a rendelkezés pontosítja a könyvvizsgáló tájékoztatási kötelezettségeit, azaz külön feltünteti a központi értéktári tevékenységet végző szervezete esetében alkalmazandó szabályokat.

A 141. §-hoz

A jogszabályban előírt kötelezettségek könyvvizsgáló általi megszegése esetére vonatkozó előírások közé, a felsorolásba bekerült a központi értéktári tevékenységet ellátó szervezet is.

A 142. §-hoz

A rendelkezés mindennek megfelelően a könyvvizsgáló kötelezettségeit is kiegészíti a központi értéktári szabályzatokban foglaltak betartásának ellenőrzésével.

A 143. §-hoz

Az elszámolóházi és a központi értéktári tevékenységek különválásával az egyes tevékenységeket végző szervezetek számára külön meghatározásra került azon kérdések köre, amelyekről saját szabályzataikban szükséges rendelkezniük. Ennek megfelelően a befektetési vállalkozások számára - amennyiben szerződéses kapcsolatba kerülnek ezekkel - mindkét szervezet szabályzataiban foglaltaknak meg kell felelniük.

A 144. §-hoz

A rendelkezés pontosítja a hirdetésre vonatkozó szabályokat, immáron kiterjesztve a külön társaságként működtetett központi értéktárra is, arra, hogy a központi értéktári tevékenységet végző szervezet önállóan is megjelenik a szolgáltatók között.

A 145. §-hoz

A rendelkezés a titoktartási szabályokat pontosítja figyelemmel arra, hogy a központi értéktári tevékenységet végző szervezet önállóan is megjelenik a szolgáltatók között.

A 146. §-hoz

Az értékpapírtitokra vonatkozó rendelkezésekben található felsorolások kiegészültek a központi értéktárral, illetve a kockázati tőkealap-kezelővel.

A 147. §-hoz

A felsorolásban nevesítésre került a központi értéktári tevékenységet ellátó szervezet, illetve a kockázati tőkealap-kezelő.

A 148. §-hoz

A felsorolásban nevesítésre került a központi értéktári tevékenységet ellátó szervezet, illetve a kockázati tőkealap-kezelő.

A 149. §-hoz

A felsorolásban nevesítésre került a központi értéktári tevékenységet ellátó szervezet, illetve a kockázati tőkealap-kezelő.

A 150. §-hoz

A KHR felé történő, és az ott tárolt adatok referenciaadat szolgáltatók felé küldése nem jelentik az értékpapírtitok sérelmét. Az egyes pontokban szereplő felsorolások a nevesített szolgáltatói kör bővülésének (kockázati tőkealap-kezelő, illetve központi értéktár) megfelelően kibővültek.

A 151. §-hoz

A felsorolás kiegészült a kockázati tőkealap-kezelővel, illetve a központi értéktárral.

A 152. §-hoz

A rendelkezés kiterjeszti a Pénz- és Tőkepiaci Állandó Választottbíróság eljárása kikötésének lehetőségét a központi értéktári tevékenységet végző szervezet alapszabályával, üzletszabályzatával és szabályzataival kapcsolatos jogvitákra is, tekintettel arra, hogy a központi értéktári tevékenységet végző szervezet önállóan is megjelenik a szolgáltatók között.

A 153. §-hoz

A rendelkezés a Felügyelet feladatkörének bővítését tartalmazza, amelynek oka, hogy a központi értéktári tevékenységet végző szervezet önállóan is megjelenik a szolgáltatók között.

Ennek megfelelően külön is megjelenik a feladat hatásköre a központi értéktárral, annak működésével kapcsolatos e törvényben foglalt feladatok ellátásában.

A 154. §-hoz

A rendelkezés pontosítja a Felügyelet által a befektetési szolgáltatóra, az elszámolóházi tevékenységet végző szervezetre, valamint az Alapban tagsággal rendelkező befektetési alapkezelőre és árutőzsdei szolgáltatóra kirótt felügyeleti bírságokból származó bevételek szabályait, tekintettel arra, hogy a központi értéktári tevékenységet végző szervezet önállóan is megjelenik a szolgáltatók között.

A 155-156. §-hoz

A rendelkezés módosítja a felügyeleti díj fizetésével összefüggő előírásokat a kockázati tőkealap, a központi értéktár és az elszámolóház esetén.

A 157. §-hoz

A rendelkezés pontosítja a Felügyelet felé eljárási, szakértői szolgáltatások igénybevételéért igazgatási szolgáltatási díj fizetésére kötelezettek körét, tekintettel arra, hogy a központi értéktári tevékenységet végző szervezet önállóan is megjelenik a szolgáltatók között.

A 158. §-hoz

A rendelkezés pontosítja a Felügyeleti határozatok azonnali végrehajtásának eseteit, tekintettel arra, hogy a központi értéktári tevékenységet végző szervezet önállóan is megjelenik a szolgáltatók között.

A 159. §-hoz

A rendelkezés az engedély nélkül (jogosulatlanul) végzett, de egyébként e törvény hatály alá tartozó tevékenységek esetében meglévő felügyeleti intézkedési lehetőségeket pontosítja annyiban, hogy a központi értéktár, mint külön szereplő megjelenését is figyelembe veszi.

A 160. §-hoz

A rendelkezés a Felügyelet nyilvántartási kötelezettségeit pontosítja tekintettel arra, hogy a központi értéktár, mint külön szereplő is megjelenik a szolgáltatók között.

A 161. §-hoz

A rendelkezés a Felügyelet adatkezelési felhatalmazásait pontosítja tekintettel arra, hogy a központi értéktár, mint külön szereplő is megjelenik a szolgáltatók között.

A 162. §-hoz

A rendelkezés kiegészíti, illetve pontosítja az e törvény szerinti adatszolgáltatásra kötelezettek körét, tekintettel arra, hogy a központi értéktár, mint külön szereplő is megjelenik a szolgáltatók között

A 163. §-hoz

A Felügyelet az átfogó vizsgálatot a működési megbízhatóság és a rendszerkockázatok kezelése tekintetében az elszámolóházi tevékenységet végző szervezet mellett, a módosítás következtében, a szervezetileg elkülönülő központi értéktári tevékenységet végző szervezetnél is az MNB bevonásával végzi.

A 164. §-hoz

Az elszámolóházi tevékenységet végző szervezet mellett nevesítésre került a központi értéktári tevékenységet végző szervezet is.

A 165. §-hoz

A rendelkezés a Felügyelet külföldi felügyeleti hatósággal kötött, tőzsdei kereskedési joggal rendelkező vállalkozások felügyeletére is kiterjedő nemzetközi együttműködési megállapodás alapján alkalmazható intézkedések, szankciók szabályait pontosítja tekintettel arra, hogy a központi értéktár, mint külön szereplő is megjelenik a szolgáltatók között. Ennek megfelelően a Felügyelet a külföldi központi értéktár alapszabályában vagy szabályzatában meghatározott előírások megsértése esetén is alkalmazhat intézkedéseket és szankciókat.

A 166. §-hoz

A rendelkezés a Felügyelet által alkalmazható szankciókat pontosítja tekintettel arra, hogy a kockázati tőkealap-kezelő, illetve a központi értéktár, mint külön szereplők is megjelennek a szolgáltatók között. A korábban az elszámolóházra vonatkozó szabályok kerülnek kiterjesztésre a központi értéktárra vonatkozóan, figyelembe véve, hogy a gyakorlatban e tevékenységek egy szervezet keretei között folytak, így nem volt indoka eltérő szabályok megfogalmazásának.

A 167. §-hoz

A rendelkezés a felügyeleti biztos kirendelésének szabályait pontosítja tekintettel arra, hogy a központi értéktár, illetve a kockázati tőkealap-kezelő mint külön szereplők is megjelennek a szolgáltatók között.

A 168. §-hoz

A felügyeleti biztos feladatait szabályozó részben a felsorolások kiegészültek a központi értéktárral, illetve a kockázati tőkealap-kezelővel.

A 169. §-hoz

A rendelkezés az Európai Unió másik tagállamában székhellyel rendelkező intézmények fióktelepének felügyeletére vonatkozó szabályokat pontosítja tekintettel arra, hogy a kockázati tőkealap-kezelő, illetve a központi értéktár, mint külön szereplők is megjelennek a szolgáltatók között. Ennek megfelelően a Felügyelet ezen intézmények fióktelepét is felszólíthatja a fióktelepet a szabályellenes helyzet megszüntetésére.

A 170. §-hoz

A bírság kiszabásáról szóló részben nevesítésre került a kockázati tőkealap-kezelő, illetve a központi értéktári tevékenységet végző szervezet. Az előbbi most került a Tpt. hatálya alá, az utóbbi pedig a központi értéktári és az elszámolóházi tevékenység szétválasztása miatt lett nevesítve.

A 171. §-hoz

A rendelkezés a felügyeleti bírság szabályait pontosítja tekintettel arra, hogy a kockázati tőkealap-kezelő, illetve a központi értéktár, mint külön szereplők is megjelennek a szolgáltatók között. Ennek megfelelően a Felügyelet a központi értéktári tevékenységet végző szervezetet illetve vezető állású személyét és alkalmazottját is bírság megfizetésére kötelezheti az itt meghatározott esetekben, illetve hasonlóan a többi szolgáltatóhoz, az MNB ellene is kezdeményezheti bírság kiszabását, ha megsérti a pénzforgalomra vonatkozó jogszabályokban foglalt előírásokat.

A bírságtételek megállapítása a korábbi, elszámolóházi tevékenységgel kapcsolatosan érvényes mértékekkel egyezően határozza meg a központi értéktári tevékenység kapcsán kiszabható bírságot. Korábban e tevékenységek egy szervezet keretei között folytak, így ebben az esetben sem volt indoka eltérő szabályok megfogalmazásának.

Az engedély nélkül végzett tevékenység, illetve az engedélyezési feltételektől való eltérés miatt bírságolható intézmények köre is kiszélesedik a módosítás következtében.

A 172. §-hoz

Felhatalmazó rendelkezések, melyek egy kormányrendelet és két pénzügyminiszteri rendelet megalkotását teszik majd szükségessé a későbbiekben.

A 173. §-hoz

A Tpt. mellékleteit módosítja.

A 174. §-hoz

A hitelintézetekről és a pénzügyi vállalkozásokról szóló 1996. évi CXII. törvényben (a továbbiakban: Hpt.-ben) szabályozott intézményeken kívül csak az nyújthat pénzkölcsönt, aki erre a Hpt.-ben felhatalmazást kap. Ilyen felhatalmazást kap a módosítás révén a kockázati tőkealap. Az értékpapír-kölcsönzés a módosítás révén kikerül a kiegészítő befektetési szolgáltatások közül, ezért indokolt külön is nevesíteni.

A 175. §-hoz

A Bit. módosítását az indokolja, hogy az értékpapír-kölcsönzés korábban csak biztosító részvénytársaságok számára volt megengedve, azonban e törvény kiveszi a kiegészítő befektetési szolgáltatási tevékenységek közül az értékpapír-kölcsönzést, így e tevékenység végzése mindenki számára lehetővé válik.

A 176. §-hoz

A törvény szerint a magánnyugdíjpénztárak a portfoliójukban lévő értékpapírokat kölcsönbe adhatják, megfelelő mértékű óvadék kikötése mellett. Az értékpapír-kölcsönzésre a Tpt. vonatkozó szabályait kell alkalmazni. A kölcsönbe adható értékpapírok arányát - hasonlóan a többi befektetési részletszabályhoz - kormányrendeleti szinten kell majd szabályozni, melyre a törvény felhatalmazást tartalmaz.

A 177. §-hoz

Az értékpapír-kölcsönzésre vonatkozó Tpt.-beli szabályozás módosulása miatt az önkéntes nyugdíjpénztáraknál is szükséges a hatályos rendelkezések bizonyos fokú módosítása. Az önkéntes nyugdíjpénztárak - csakúgy mint a magánnyugdíjpénztárak - a portfoliójukban lévő értékpapírokat kölcsönbe adhatják, megfelelő mértékű óvadék kikötése mellett. Az értékpapír-kölcsönzésre itt is a Tpt. vonatkozó szabályait kell alkalmazni.

A 178. §-hoz

A rendelkezés pontosítja a Pénzügye Szervezetek Állami Felügyelete tevékenységének meghatározását.

-----STARTING---POINT---VEGE---

A 179. §-hoz

A törvény hatályba lépésének időpontja.

A 180. §-hoz

A törvény négy területen fogalmaz meg átmeneti rendelkezéseket: a nyilvános vételi ajánlatra, a kockázati tőkebefektetésekre, az elszámolóházi és a központi értéktári tevékenységre, illetve a központi hitelinformációs rendszerhez való csatlakozásra vonatkozó rendelkezések terén.

Pontosítja a központi értéktári tevékenység és elszámolóházi tevékenység végzésére jogosító engedéllyel egyaránt rendelkező szervezetre vonatkozó és a központi hitelinformációs rendszerrel kapcsolatos átmeneti rendelkezéseket.

A 181. §-hoz

A hatályukat vesztő rendelkezések felsorolása.