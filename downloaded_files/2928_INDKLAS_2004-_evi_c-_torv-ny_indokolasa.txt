2004. évi C. törvény indokolása

a Magyar Köztársaság 2003. évi költségvetésének végrehajtásáról

Általános indokolás

I. A kormányzat gazdaságpolitikájának fő vonásai 2003. évben

A magyar gazdaság 2001-2002 folyamán - a kedvezőtlenre fordult külső feltételek és a belső felhasználás GDP-től elszakadó növekedését eredményező gazdaságpolitika következtében - letért az export- és beruházás-vezérelt növekedési pályáról. Az eurózóna átlaga feletti 2 százalékpont körüli növekedési többletünket ebben a beszűkült növekedési lehetőségekkel jellemezhető időszakban is megőriztük, azonban ezt csak úgy sikerült elérni, hogy a kieső exportnövekményt a belső fogyasztás bővülése pótolta. Ez viszont szerkezeti aránytalanságok és egyensúlyi problémák kialakulásához vezetett. A fogyasztás GDP növekedését meghaladó mértékű bővülése, illetve a reálbéreknek a termelékenységet erőteljesen meghaladó emelkedése olyan helyzetet idézett elő, amely mindenképp gazdaságpolitikai váltást tett szükségessé. 2003-tól a hangsúly a belső kereslet élénkítéséről a versenyképesség erősítésére és az államháztartás megnövekedett hiányának csökkentésére helyeződött át. A Kormány a 2003. évi költségvetés kialakításakor az előzőeknél szigorúbb fiskális politikai feltételrendszert alakított ki, amely a belső egyensúly javítása mellett a vállalkozói környezet kedvezőbbé tételére irányult.

A gazdasági folyamatok alakulása 2003-ban felemás képet mutatott. Az év egészére vonatkozó adatok néhány ponton továbbra is kedvezőtlen képet mutatnak - a 2002. évinél alacsonyabb GDP növekedési ütem, növekvő fizetésimérleg-hiány és államadósság -, ugyanakkor, elsősorban 2003 közepétől a reálfolyamatokban az addig tapasztaltakkal szemben egyértelműen pozitív változások kezdődtek, amelyek 2004 elején is folytatódtak.

A 2003. évi költségvetési tervezetben rögzített makropálya egyik kiindulópontja a nemzetközi szervezetek által kidolgozott, a világgazdasági környezet - ezen belül az EU-régió - alakulására vonatkozó prognózis volt. Kis, nyitott gazdaság lévén az ebben megfogalmazott erősödő fellendülésre alapozva már 2003-tól némileg gyorsuló növekedéssel számoltunk. Az élénkülés azonban tavaly a prognosztizáltnál gyengébbnek mutatkozott, főleg ami a fő piacunknak számító EU-régiót illeti.

A GDP üteme - követve az EU növekedési átlag alakulását - 2003 egészében ugyan alacsonyabb lett az előző évinél, ám az ütem 2003 második negyedévének végétől gyorsuló, az utolsó negyedévben elérte a 3,6%-ot, 2003 egészében pedig a 2,9%-ot.

Az adatok azt mutatják, hogy főbb kereskedelmi partnereink - különösen az eurózóna országai - GDP növekedése 2003 tavasza óta fokozatosan gyorsul, a Magyarország szempontjából pedig kiemelkedően fontos német gazdaság teljesítménye a korábbi mérséklődés után stagnált az utolsó negyedévben. Bár a régió országai közül Lengyelország gazdasága az előző évek gyengébb teljesítmény-bázisán az utóbbi időszakban nálunk gyorsabb ütemben bővül, nemzetközi összehasonlításban továbbra is magasnak számít gazdasági növekedésünk.

Az ipari termelés 2003-ban negyedévről-negyedévre egyre ütemesebben bővült, és az utolsó negyedévre közel 10%-os növekedést ért el, míg az év egészében 6,4%-kal emelkedett. Emellett egy, a GDP keresleti oldali szerkezetét illető rendkívül fontos szerkezeti módosulás is végbement. Az elmúlt két év fogyasztás-orientált növekedésével szemben egyre inkább az export- és beruházási aktivitás a meghatározó.

Az áruexport volumene az év egészében 9,1%-kal bővült. A növekedés tavaly júliustól kezdődő gyorsulását elsősorban a külső konjunktúra élénkülése eredményezte, amihez hozzájárult a forintárfolyam emelkedéséből eredő versenyképesség-javulás is. Az export termékszerkezetét és időbeni lefolyását elemezve megállapítható, hogy az exportnövekedés megugrása mögött az húzódik meg, hogy a második félévi, kb. 16%-os exportvolumen-növekedésen belül a - többnyire devizában gazdálkodó - vámszabadterületi cégek kivitele több mint 23%-kal nőtt, míg az első félévben stagnált az exportjuk; ez az összes exportnövekedés 70%-át tette ki. A vámbelföldi cégek exportja is gyorsult a második félévben, ezeknél szintén a gépipari termékek kivitele volt a meghatározó. Az export növekedését egyrészt a meglévő kapacitások jobb kihasználása, másrészt az új beruházások tették lehetővé. Országcsoportok tekintetében kedvező fordulat következett be az exportnál a második félévben, a fejlett, illetve EU-országokba a kivitelünk volumene a korábbi 2-3%-kal szemben július-december hónapokban 8-10%-kal nőtt a gépexport erőteljes bővülése révén.

Az import volumenbővülése 2003-ban 10,1%-os volt. A behozatal növekedési üteme - a beruházások beindulásával - a harmadik negyedévben volt a legnagyobb, majd az októberi, mérsékeltebb bővülés után újra erőteljesen nőtt. A bővülésben az energiahordozók mennyiségi és árnövekedése, valamint a fogyasztási cikkek (személygépkocsi, gyógyszerek) importja mellett egyre inkább a beruházási és termelési célú gépimport volumennövekedése volt a meghatározó.

Az áruforgalom hiánya 4,2 milliárd euró volt, ez 0,7 milliárd euróval rosszabb, mint a bázisidőszaké, ugyanakkor az export-import növekedése közötti negatív ütemkülönbség júliustól mérséklődött, a negyedik negyedévben pozitívvá vált, tehát ebben az időszakban a külkereskedelem jelentősen hozzájárult a gazdaság növekedéséhez.

A nemzetgazdasági beruházások volumene 2003-ban 3,1%-kal növekedett. Az első negyedévben megfigyelt mérséklődést követően a beruházási aktivitás negyedévről-negyedévre fokozatosan élénkült, az október-december közötti időszakban elérte a 4,7%-ot. 2003 második felétől a beruházási tevékenység élénkülése együtt járt a korábbi kedvezőtlen szerkezet javulásával. A gépberuházások a második negyedévtől kezdve jelentős mértékben emelkedtek. Az építési beruházások az első háromnegyedév csökkenését követően az utolsó negyedévben 1,2%-kal emelkedtek elsősorban a lakásépítési boomnak köszönhetően.

Ez a tendencia tovább folytatódik, melynek hátterében döntően a vállalati szektor - az exportértékesítési kilátások javulásával és a növekvő kapacitás-kihasználtsággal összhangban lévő - beruházásai, a lakásépítés, illetve a tavalyi évben elkezdett, az idei évre esedékes autópálya-építés áll.

A lakossági fogyasztás 2003-ban továbbra is dinamikusan, de a 2002. évinél alacsonyabb ütemben, 6,5%-kal bővült. Az ütemcsökkenés elsősorban a negyedik negyedévi alacsony szintnek tudható be. Ennek lehetséges oka a lakosság finanszírozási pozíciójának utolsó negyedévi növekedése.

A 2003. évi költségvetésben felvázolt inflációs folyamatok fő vonalaikban teljesültek. Az éves átlagos infláció a jelzett mértéknél is kedvezőbben alakult (4,7%), elsősorban az első félév szezonális tényezőkkel magyarázható gyors dezinflációja miatt, amelyet a harmadik negyedévben az évesített ráta stagnálása követett. Az akkori előrejelzésnek megfelelően az évesített inflációs ráta nőtt az év végén. Ez legszembetűnőbben az élelmiszerek 2003 végi gyors drágulásában figyelhető meg. 2003 második felében számos regulált árazású szolgáltatás az átlagot meghaladóan drágult, oldva a tarifális feszültségeket, megalapozva a valós költség- és piaci viszonyoknak jobban megfelelő árstruktúrát. A bérek és a fogyasztási kereslet gyors bővülése a szolgáltatások egy részénél az átlagnál gyorsabb áremelkedésben jelentkezett, ami 2004-re is áthúzódott.

A folyó fizetési mérlegben 2003 első háromnegyedévében 3,3 milliárd euró hiány halmozódott fel. A negyedik negyedévben azonban fordulat következett be, és a hiány a közel másfél éves romlás után a javuló exportteljesítmény eredményeként a bázis-időszakihoz képest csökkent. Így az év egészében 4,2 milliárd euró, a GDP-hez képest mintegy 6,2% hiány keletkezett a régi metodika szerint ( az új metodika szerint, amely már az újrabefektett jövedelmeket is figyelembe veszi, a hiány a GDP 8,9%-a), ami 1,4 milliárd euróval haladta meg a 2002. évi mértéket. A romlás több tényezőre vezethető vissza. Egyrészt a külkereskedelmi mérleg a vártnál nagyobb hiányt mutatott, másrészt a 2003. év új jelensége, hogy a szolgáltatások pozíciója mintegy 900 millió euróval romlott. 2003-ban az idegenforgalom aktívuma (1,2 milliárd euró) olymértékben visszaesett, hogy az egyéb szolgáltatások növekvő passzívumát (-1,5 milliárd euró) nem tudta ellensúlyozni.

A folyó hiány alakulásában szerepet játszott továbbá, hogy a nettó kamatkiadások emelkedését az alacsonyabb profittranszfer még túlkompenzálta és így a jövedelem-átutalások elmaradtak a bázisidőszakitól. A viszonzatlan átutalások fél milliárd euróval továbbra is javították a folyó mérleget.

Az inflációs célkitűzést alkalmazó monetáris politika teljesítménye az elmúlt években ellentmondásos volt. A 2002-re kitűzött 4,5 +/- 1%-os inflációs cél teljesült, ugyanakkor a 2003. évi 3,5 +/- 1%-os cél nem bizonyult reálisnak. A 2002-es cél teljesülésében lényeges szerepet játszott a világgazdasági dekonjunktúra inflációt mérséklő hatása, illetve a felértékelődő forintárfolyam. 2003-ban a policy-mix inkonzisztenciái (túlságosan restriktív monetáris politika, a nem kellően szigorú fiskális politika, a gazdasági teljesítménnyel összhangban nem lévő bérkiáramlást lehetővé tevő jövedelempolitika), a kommunikációs hibák és mindezek eredményeképpen a hitelesség nagymértékű romlása, a piacok megrendült bizalma, azon túl, hogy nem tette lehetővé az inflációs cél teljesülését, nagymértékű hozam- és árfolyam ingadozáshoz vezetett. A megrendült bizalmat a végrehajtott drasztikus jegybanki kamatemelések sem tudták rövid időn belül helyreállítani, s így a 2003 második felétől kialakuló, a gazdasági fundamentumok által nem indokolt magas reálkamatszint korlátozólag hat a gazdaság növekedési potenciáljának a kihasználásában.

A 2003. év trendforduló volt a gazdaság versenyképessége szempontjából. Míg a 2001-2002. években drasztikus ár- és költségalapú versenyképesség-romlás következett be a forint nominális felértékelődése és a mérsékelt termelékenység-növekedéshez képest számottevően gyorsabb béremelkedés következtében, addig 2003 második félévétől a romlás megállt. 2003-ban a fogyasztói árindexalapon és a feldolgozóipari belföldi értékesítési árindex alapon mért reál effektív árfolyamindexek éves átlagban már csak kb. 1%-os reálfelértékelődést jeleztek. Meghatározóan fontos ugyanakkor, hogy a 2002. év végihez képest már az év első öt hónapjában sem tapasztalható romlás; júniustól pedig a nominális árfolyam gyengülésének hatására jelentős a tendenciaváltás, a versenyképesség javulásnak indult. Ez a tendencia tovább folytatódhat és a költség-versenyképesség javulhat, amiben meghatározó elem, hogy a termelés dinamizálódásával a hazai fajlagos munkaköltség növekedési üteme - a termelékenység javulás és a bérnövekedés közötti összhang erősödésével - tovább mérséklődhet és a főbb kereskedelmi partnereinknél érvényesülővel összevetve kedvezőbben alakulhat.

II. A 2003. évi költségvetési folyamatok értékelése

A 2003. évi költségvetés-politika célja a gazdaságpolitika legfontosabb célkitűzéseivel összhangban az volt, hogy a fenntartható, stabil gazdasági növekedést és a versenyképesség javítását szolgálja.

Ehhez szükség volt a feladatok rangsorolására, prioritások képzésére, valamint a visszavonuló és a megszűnő állami feladatok meghatározására. 2003-ra végső soron tehát kisebb és hatékonyabb államháztartást kellett kialakítani.

A kiadási oldal determinációi az alábbi területeken álltak fenn: a közszféra bérei növelésének törvényekből fakadó biztosítása (a 100 napos program következményeként áthúzódó hatások), a NATO tagságból adódó kötelezettségek, a nyugdíjak és a szociális ellátások hatályos törvényeknek megfelelő emelése, az egészségügy, valamint az agrárgazdaság támogatása, a felsőoktatási hallgatói létszám növelése.

A 2003. évben az éves költségvetésben elfogadott módon, a jogszabályoknak megfelelően emelkedtek a szociális juttatások, a nyugdíjak, több támogatást kaptak a mezőgazdasági termelők, és nőtt az önkormányzatok támogatása is.

A pénzforgalmi adatok viszont csak részben igazolták a 2003. évi költségvetésben megfogalmazott célkitűzések teljesülését, tekintettel arra, hogy a 2002. évi magas, 10,0%-os GDP arányos hiányhoz képest az államháztartás hiánya nagymértékben csökkent, de a csökkentés mértéke elmaradt a 2003. évi törvényben elfogadottól.

Az államháztartás főbb jellemzői pénzforgalmi szemléletben a GDP %-ában:

 Megnevezés

  2002. évi teljesítés

 2003. évi XCV. törvényi módosított előirányzat

  2003. évi teljesítés

 Jövedelemcentralizáció

 40,7

 40,0

 41,0

 Újraelosztás

 50,7

 44,5

 46,9

 Egyenleg privatizációs bevételek nélkül

 - 10,0

 - 4,5

 - 5,9

 A központi költségvetés adóssága

 55,6

 - 

 57,5

Az államháztartás hiánya 1094,5 milliárd forintot ért el, mely a GDP 5,9%-át tette ki. A jövedelemcentralizáció aránya a 2003. évi előirányzat szerinti 40%-ról 41%-ra növekedett és nagyobb lett az újraelosztás aránya is, 46,9%.

A 2003. év végi adósságállomány több tényező együttes hatásának eredőjeként haladta meg a korábban prezentált mértéket. Ehhez egyrészt hozzájárult a kormányzati szektor 2003. évi magasabb deficitje, illetve az árfolyamhatás, melynek következtében a gyengülő árfolyam a devizában denominált adósság forintban kifejezett összegét növelte. Továbbá az ÁPV Rt. költségvetési befizetése is elmaradt a feltételezettől.

Az államháztartás alrendszereinek egyenlegei az alábbiak szerint alakultak:

 

 2002. évi teljesítés

 2003. évi XCV. törvény módosított előirányzat

 2003. évi teljesítés

 előirányzat =100

 Központi költségvetés egyenlege

 - 1 469.6

 - 569.0

 - 732.4

 128.7

 bevétel:

 4 357.3

 4 804.6

 4 938.2

 102.8

 kiadás:

 5 826.9

 5 373.6

 5 670.6

 105.5

 Elkülönített állami pénzalapok egyenlege

 1.4

 13.9

 18.5

 133.1

 bevétel:

 233.8

 236.4

 244.5

 103.4

 kiadás:

 232.4

 222.5

 226.0

 101.6

 Társadalombiztosítási alapok egyenlege

 - 100.8

 - 277.1

 - 349.0

 125.9

 bevétel:

 2 416.3

 2 526.4

 2 526.5

 100.0

 kiadás:

 2 517.1

 2 803.5

 2 875.5

 102.6

 Helyi önkormányzatok egyenlege

 - 105.0

 - 0.7

 - 31.6

 

 bevétel:

 2 180.9

 2 358.8

 2 501.7

 106.1

 kiadás:

 2 285.9

 2 359.5

 2 533.3

 107.4

 Államháztartás egyenlege 

 - 1 674.0

 - 832.9

 - 1 094.5

 131.4

 bevétel:

 9 188.3

 9 926.2

 10 210.9

 102.9

 kiadás:

 10 862.3

 10 759.1

 11 305.4

 105.1

Annak ellenére, hogy a gazdasági növekedés kisebb lett, mint az a költségvetés tervezése idején várható volt, a nagyobb deficitet nem elsősorban a bevételek kiesése okozta. Az adóbevételek az év közben felfelé módosított prognózisoktól elmaradtak ugyan, de az eredeti költségvetési előirányzatok összességében túlteljesültek. Az egyes adónemeknél mutatkozó kiesést (személyi jövedelemadó, társasági adó) más adónemek (pl. az ÁFA vagy a vártnál jóval sikeresebb egyszerűsített vállalkozói adó, stb.) többlete kompenzálta. Az államháztartás összes bevétele elérte a GDP 41%-át. Az államháztartás kiadásai a GDP 46,9%-át tették ki.

Az elsődleges kiadások közül nagyságrendileg a legnagyobb, a GDP kb. 0,3%-át elérő többletkifizetés a lakástámogatásoknál jelentkezett. Ezt főként a jelzálog-típusú hiteleknek - a tervezés időszakában nem várt mértékű, 2003-ban ugrásszerű megnövekedéséhez kapcsolódó - kamattámogatása tette ki. A Kormány 2003 júniusában hozott szigorító intézkedései jószerint ehhez a jogcímhez kapcsolódtak, ennek ellenére a lakáshitelek erőteljes bővülése a második félévben is folytatódott. A költségvetésre nehezedő terheket tovább növelte a kamatok év végi emelkedése, így elkerülhetetlen volt a lakástámogatási rendszer tavaly decemberi újabb szigorítása.

E módosítások hatásai azonban csak a későbbi években jelentkeznek, az előre jelzettnél lényegesen gyorsabban bővülő állomány, valamint a támogatás alapját képező állampapírhozam emelkedése miatt a kiadások növekedése elkerülhetetlen volt.

Előre nem tervezhető kötelezettségek is a kiadások növekedése irányába hatottak: például a Legfelsőbb Bíróság döntése alapján a kismamák elmaradt jövedelempótlékának kifizetése magyarázta a központi költségvetésben a családi és szociális támogatásoknál jelentkező kiadási többletet.

A társadalombiztosítás pénzügyi alapjai esetében a szociális juttatások és a nyugdíjak a jogszabályoknak megfelelően emelkedtek. Januárban 8,4%-os nyugdíjemelésre került sor, majd novemberben a várható inflációnak és a nettó keresetek prognosztizált növekedésének megfelelően kiegészítő és visszamenőleges hatályú, 2,2%-os mértékű újabb emelés történt. Szintén novemberben került sor az 53. heti nyugdíjak kifizetésére, valamint az özvegyi nyugdíjak 20%-os mértékének 25%-ra emelésére. A társadalombiztosítás kiadásai közül a legnagyobb túllépés a nyugdíjkiadásoknál történt, de a gyógyszertámogatások többlete is jelentősen hozzájárult ahhoz, hogy a társadalombiztosítás pénzügyi alapjainak hiánya a GDP 0,4%-ával túllépte az eredetileg tervezett mértéket.

A helyi önkormányzatoknál az előzetesen tervezettől eltérő, közel 32 milliárd forintos pénzforgalmi hiány oka a következő:

A helyi önkormányzatok bevételei és kiadásai a prognosztizálthoz képest egyaránt túlteljesültek. Míg összességében a bevételek 140 milliárd forinttal, addig a kiadások több mint 170 milliárd forinttal nőttek.

A kiadásoknál szinte minden jogcímcsoport emelkedést mutat. Külön is említést érdemel a kamatkiadások megduplázódása, ami a tervezett 6,2 milliárd forinthoz képest 12,7 milliárd forint teljesítést jelent, valamint az önkormányzati felhalmozási kiadások több mint 42%-os növekedése. Ez utóbbinál a teljesítés 427 milliárd forint. A legnagyobb növekedés a településfejlesztést szolgáló kommunális beruházásoknál mutatkozik.

A központi kormányzati kiadási oldalon körvonalazódó kockázatok alapján a Kormány még 2003 június elején a GDP 0,4%-ának megfelelő megtakarításról döntött. Az ekkor elhatározott intézkedések keretében került sor a lakástámogatási rendszer szigorítására, valamint a központi költségvetési intézmények kiadási előirányzatainak 2,5%-os zárolására. (A zárolt összegeket a Kabinet decemberben véglegesen törölte.) Az évközi korrekciók azonban nem bizonyultak elégségesnek a deficit-cél betartásához, a decemberben hozott újabb döntések hatása pedig nagyrészt a 2004. évi folyamatokat érinti.

III. Az állami feladatellátás funkcionális bemutatása, változásának jellemzői

Az államháztartás 2003. évi kiadásaira hatást gyakoroltak a gazdaságban végbemenő év közbeni változások. Mindezeket figyelembe véve a 2003. évre vonatkozóan az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásai a 2002. évihez viszonyítva jelentősen, közel 6%-kal csökkentek. Ezen belül az általános közösségi szolgáltatások közel 14%-kal elmaradtak az előző évitől elsősorban a pénzügyi és költségvetési tevékenységek és szolgáltatások, az egyéb általános közösségi szolgáltatások, illetve a műszaki fejlesztés funkcióban. Emellett viszont 21,3%-ot meghaladóan emelkedtek az alapkutatásra, valamint 1,6%-kal a törvényhozó és végrehajtó szervekre fordított összegek.

A 2003. évben védelemre az államháztartás összes kiadásán belül 2,7%-ot fordítottak. A ráfordítások közül több a NATO csatlakozással kapcsolatos kötelezettségvállalások fedezetéül szolgált. Ezen felül jelentős mértékben növekedett a más honvédelmi célokra fordított kiadások összege is.

A rendvédelem és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2003. évi államháztartási kiadások 3,6%-át tették ki.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2003-ban az államháztartás kiadásainak 62,5%-át fordították. Ezen belül az iskolai előkészítéssel és az alapfokú oktatással kapcsolatos költségek több mint 25,8%-kal; a középfokú oktatásra fordított összegek közel 29,3%-kal, míg a felsőfokú oktatási feladatok finanszírozására költött kormányzati kiadások megközelítően 15%-kal növekedtek az előző évihez viszonyítva. A felsőoktatásban az államilag finanszírozott hallgatók létszáma jelentősen megemelkedett.

Az egészségügy területén prioritásként kezelt célokra, valamint az intézmények működési feltételeinek biztosítására a 2002. évihez viszonyítva 19,3%-kal többet fordított a költségvetés, ami javulást eredményezett. A kiadások arányában ez azt mutatja, hogy amíg 2002-ben az összkiadások 9%-át fordították egészségügyre, addig 2003-ban ez az arány 10,4%-ra emelkedett. A kiadások növekedésének meghatározó oka a Kormány első 100 napos programja keretében megvalósított, az egészségügyi dolgozókat is érintő átlagosan 50%-os illetményemelés 2002. szeptemberétől történő végrehajtása. A teljes évi pénzügyi fedezet 2003-ban került biztosításra, részben a társadalombiztosítás által, részben pedig a központi költségvetésből finanszírozott intézményi kört érintően, ami jelentősen megnövelte a kiadásokat.

A társadalombiztosítási és jóléti funkción belül a költségvetés-politikában prioritásként is megjelölt nyugellátások több mint 8,4%-kal, a táppénz, az anyasági illetőleg az ideiglenes rokkantsági juttatások 15,6%-kal növekedtek az előző évihez képest. Ezen felül 2003. évben tovább növekedtek az egyéb társadalombiztosítási ellátások, valamint szociális és jóléti intézményi szolgáltatások jogcímen folyósított összegek is. Ez utóbbi az összkiadások 2,2%-át tette ki.

A lakástámogatásokra, települési és közösségi tevékenységekre és szolgáltatásokra az előző évinél mintegy 21%-kal magasabb összeg került kifizetésre 2003 folyamán, ami az összkiadások 3,7%-át jelentette. A lakástámogatási rendszerben megvalósult, év közben módosított szabályozás lehetőséget teremtett a legrászorultabbak lakáshoz jutásának elősegítésére, valamint a fiatal házasok és gyermekes családok nagyobb mértékű támogatására.

A szórakoztató, kulturális és vallási tevékenységek funkcionális kiadásai az összkiadásokon belül 3,4%-ot képviseltek, amely az előző évihez viszonyítva magasabb arányú. Ezen belül kiemelten nőtt a műsorszórási és kiadói tevékenységekre és szolgáltatásokra fordított kiadások összege. A sport- és szabadidős tevékenységekkel és szolgáltatásokkal kapcsolatos kiadások az előző évihez képest csökkentek, melynek indoka egyrészt az, hogy 2002-ben egyszeri feladatként jelentkezett az Universiade támogatása, a Bozsik program támogatása. Másrészt a 2004-es olimpiához közeledve jelentősen növekedett az olimpiai részvétel, illetve a MOB támogatása, valamint újabb kiadást jelentett a Budapest Sportcsarnok üzemeltetésével és fenntartásával kapcsolatos állami feladatok finanszírozása.

c) A gazdasági funkciók összességében a kiadások 13,1%-át tették ki, mely elmaradt az előző évi arányhoz képest. Ezen belül viszont a távközlés funkció feladatainak kiadásai magasabb összegben teljesültek, mint 2002-ben.

d) Az államadósság kezelésével kapcsolatos kiadások a tárgyévben közel 8%-kal növekedtek az előző évihez képest, ami alapvetően két tényezővel magyarázható:

- egyrészt a 2002. év végi egyszeri adósságátvállalások következtében jelentősen megnőtt az adósságállomány, melynek megnövekedett kamatterhe 2003-ban jelentkezett,

- másrészt a kamatkiadások növekedését okozta az éven belüli többszöri jegybanki kamatemelés és az árfolyam gyengülése is.

IV. Adó- és járulékpolitika

Az adó- és járulékrendszer 2003. évi változásait alapvetően a Kormányprogramban megfogalmazott célkitűzések határozták meg, valamint kiemelt szerepet kapott az Európai Unióhoz történő csatlakozással összefüggő jogharmonizációs lépések megvalósítása. Az adó- és járulékrendszerben a 2003. évben megvalósult változások a közterhek csökkenése és a megtakarítások ösztönzése révén elősegítették a gazdaság versenyképességének erősödését és az igazságos közteherviselés elvének érvényesülését.

A személyi jövedelemadó területén a legfontosabb módosítás - az adóterhelés csökkentése érdekében - az adótábla sávhatárainak szélesítése volt, a minimálbér adómentességének fenntartása mellett. Az adótábla alsó sávhatára a 2003. évre 600 ezer forintról 650 ezer forintra, a középső sáv határa pedig 1200 ezer forintról 1350 ezer forintra emelkedett. Az adójóváírás teljes igénybevételének határa az évi 1200 ezer forintról 1350 ezer forintra, éves szinten 60 ezer forintról 108 ezer forintra emelkedett.

A kormányprogram megvalósítása érdekében a képzési rendszer munkaerő-piaci igényeknek megfelelő átalakítása, valamint a rugalmas alkalmazkodás érdekében új kedvezmény került bevezetésre a személyi jövedelemadóban. Az új kedvezmény szerint az összevont adóalap adója csökkenthető a felnőttképzés adóévben megfizetett díjának a 30%-ával. Továbbá adókedvezményt érvényesíthet a pedagógus, az oktató, a hallgató, valamint azon magánszemély, akinek gyermeke nappali iskolai oktatásban vesz részt, számítógép, számítástechnikai eszköz vásárlása, bérlete és lízingelése esetén. A két új adókedvezmény együttes összege legfeljebb adóévi 60 ezer forint.

Az információs társadalom erősítése érdekében az internethasználat díja a 2003. évtől a vállalkozási tevékenység érdekében felmerült költségnek minősül. Ha a vállalkozási célú internethasználat nem különíthető el a magáncélú használattól, akkor a mezőgazdasági őstermelők és az egyéni vállalkozók esetében elismert költségnek tekinthető a díj 30%-a, de évente legfeljebb 60 ezer forint.

Az egyszerűsítés érdekében jelentősen módosult az osztalékadóztatás rendszere. Továbbra is fennmaradt az osztott (20 és 35%-os) adókulcs, de a 35%-os mérték alá eső részre megszűnt a 11%-os mértékű egészségügyi hozzájárulás-fizetési kötelezettség. A kifizetett osztalékból 20%-os adókulcs alá a magánszemély vagyoni betétje alapján számított saját tőkerészének - a jegybanki alapkamat kétszerese helyett - a 30%-a tartozik.

Az esélyegyenlőség javítása érdekében a fogyatékos magánszemélyek kedvezménye 2000 Ft/hóra emelkedett.

Az Európai Unióhoz való csatlakozás miatt jogharmonizációs feladatot a személyi jövedelemadó területén a magánszemély által nem az illetősége szerinti tagállamban szerzett egyes jövedelmek adóztatásáról szóló 94/79/EGK számú bizottsági ajánlás előírásainak megfelelő szabályozás kialakítása jelentette.

A társasági adóról és az osztalékadóról szóló törvényt érintő módosítások közül kiemelendő jelentőségű az ún. fejlesztési tartalék adómentes képzésére és felhasználására vonatkozó szabályok bevezetése volt. Az új előírások révén az adózó által az adóévben lekötött tartalékba átvezetett összeg, az adóévi adózás előtti nyereség 25%-áig (de legfeljebb adóévenként 500 millió forintig) a társaságiadó-alap meghatározásakor csökkenti az adózás előtti eredményt. A vállalkozásbarát környezet kialakítása érdekében a 2003. évben visszamenőleges hatállyal meghozott intézkedés eredményeképpen a vállalkozásoknak már 2002. évben is lehetőségük nyílt e kedvezmény igénybevételére.

Az adókedvezmények továbbra is a beruházások ösztönzésének fontos eszközét jelentik, ezért 2003. január 1-jével hatályba léptek a fejlesztési adókedvezményre vonatkozó, a közösségi elvárásoknak megfelelő szabályok. Az időközben változó közösségi előírások miatt szükségessé vált a szabályozás módosítása annak érdekében, hogy az maradéktalanul megfeleljen a közösségi előírásoknak.

Kibővült a mikro- és kisvállalkozási kedvezmény, amelyet a 2003. évtől már az immateriális javak között kimutatott szellemi termékekre, valamint az ingatlanfelújítás, -bővítés, -rendeltetésváltozás, -átalakítás adóévi költségei után is igénybe lehet venni.

Az általános forgalmi adó szabályainak változását alapvetően az Európai Unióhoz való csatlakozás miatt szükséges módosítások indokolták. Az általános forgalmi adó esetében a legfontosabb feladat - a 77/388/EGK Tanácsi irányelvnek megfelelően - az egyes kulcsok alá való besorolások újabb harmonizációjának végrehajtása volt. Az átsorolások újabb lépcsőjében néhány tétel került a kedvezményes (12%-os) kulcsból vagy a tárgyi adómentesség köréből a 25%-os normálkulcsba.

A jövedéki adó területén végrehajtott adóemelések harmonizációs kötelezettségből adódtak. Ennek megfelelően adóemelésre csak a jogharmonizációval összefüggésben került sor. Megvalósult az alkoholtermékek egykulcsos adóztatása, mivel a 92/83/EGK Irányelv szerint a tömény szeszesitalokra csak egyféle adókulcs alkalmazható.

Emelkedett a bérfőzési szeszadó mértéke az uniós előírások szerint alkalmazható kedvezményes kulcs 50%-os arányához való közelítés érdekében.

2003-tól új előírásként bevezetésre került az 1%-nál nagyobb kéntartalmú fűtőolajra 40 Ft/kg adómérték, a nem szabványos fűtőolajokra 20 Ft/kg pótlólagos jövedéki adó érvényesül. Az intézkedés célja nem adóbevételi többlet elérése volt, hanem a minőségi előírásoknak meg nem felelő termékek forgalomból való, környezetvédelmi szempontból szükséges kiszorítása.

Az illetéktörvényben legfontosabb módosítást az illetékmértékek valorizációja jelentette. A korábbi években megállapított eljárási illetékek az elmaradt kiigazítások következtében már az eljárás költségeihez viszonyítva aránytalanul alacsonyak voltak, ezért szükségessé vált azok valorizációja.

Az igazságosabb közteherviselés érdekében megtörtént az ingyenes vagyonszerzéshez kapcsolódó illetékrendszer átalakítása. A lineáris elvonás helyett - a rokoni kapcsolat és a megszerzett vagyontárgy jellegének figyelembevétele mellett - az örökölt vagy ajándékba kapott vagyon értékétől függő, sávosan progresszív illetékmértékek kerültek bevezetésre. Az ily módon megszerzett vagyon 18 millió forintot meg nem haladó összegéig általában a korábban hatályos mértékek érvényesültek, az e feletti összegek után pedig egy magasabb mérték lépett be.

A gépjárműszerzés illetékének mértéke (amely 1999. január 1-je óta változatlan volt) a korábbi 10 Ft/cm3-ről 13 Ft/cm3-re emelkedett.

A bírósági eljárási illetékek jellemzően százalékos mértékűek, kiegészülve egyes esetekben minimum- és a maximum-értékekkel. 2003-ban kizárólag ezek a tételes mértékek emelkedtek.

A gépjárműadóról szóló törvény módosítását a jogharmonizációs kötelezettségből adódó minimum-adószint elérése indokolta. Az adómérték (a korábbi 600-1000 Ft/100 kg-ról) 800-1000 Ft/100 kg-ra módosult azzal, hogy, 2004-től egységessé válik.

A helyi adók területén jogharmonizációs feladat a vállalkozókat terhelő helyi iparűzési adó esetében volt. A helyi önkormányzatok által biztosított adókedvezményeket a Európai Bizottság összeegyeztethetetlennek minősítette a közösségi támogatáspolitikai elvárásokkal. Ennek kiküszöbölése érdekében 2003. január 1-jétől a vállalkozók részére a helyi önkormányzat csak egyetlen adómértéket állapíthat meg, és kizárólag csak a 2,5 millió forint adóalapot meg nem haladó volumenű vállalkozók számára nyújthat az iparűzési adóban adókedvezményt, adómentességet.

Az adózás rendjéről szóló törvény tekintetében megújult az ellenőrzési fejezet és több adóadminisztrációt egyszerűsítő rendelkezés is beépült a szabályozásba.

A járulékszabályozásban a 2003. évi módosítások lényeges eleme a magánnyugdíj-pénztári tagdíj és az egyéni nyugdíjjárulék mértékének korrekciója volt. A nem magánnyugdíj-pénztári tagok nyugdíjjárulék fizetési kötelezettsége 8%-ról 8,5%-ra nőtt. (Azok esetében, akik magánnyugdíj-pénztári tagok, a 8,5%-os járulékkötelezettségből 7% a magánnyugdíj-pénztári tagdíj és 1,5% a nyugdíjjárulék.) A magánszemély szintjén a járulékemelést kompenzálta a munkavállalói járulék 1,5%-ról 1%-ra való mérséklése.

A nyugdíjjárulék (és a magánnyugdíj-pénztári tagdíj) un. felső korlátja a tárgyévre tervezett bruttó átlagkereset kétszerese helyett két és félszeresére emelkedett. Az intézkedés a jövedelmek nagyobb részét vonta be a járulékfizetés alá, azonban ezzel magasabb összegű nyugellátásra is jogosultságot szereznek a biztosítottak.

A nyugdíjreform eredeti feltételeinek helyreállítása érdekében visszaállt a pályakezdők kötelező pénztártagsága. 2003. január 1-jétől - 1 éves időtartamra - a 30 év alatti személyeknek ismét lehetővé vált a magánnyugdíj-rendszerbe történő önkéntes belépés.

A foglalkoztatók terheinek csökkentése érdekében a tételes egészségügyi hozzájárulás összege 4500 Ft-ról 3450 Ft-ra mérséklődött.

A kezdő egyéni vállalkozók számára az adminisztráció egyszerűsítése, a fizetési kötelezettség csökkentése érdekében lehetővé vált, hogy a tevékenység kezdésének évében a járulékterheket a minimálbér alapulvételével teljesíthetik.

V. A központi költségvetés előirányzatai

1. Bevételi előirányzatok

1.1. Gazdálkodó szervezetek befizetései

A 2003. évi költségvetési előirányzat a társasági adó (pénzintézetek nélkül) címen 373,8 milliárd forint bevétellel számolt. Az évközi folyamatokat is figyelembe véve, a 2002. évi zárszámadásról szóló törvény 12,2 milliárd forinttal, 386 milliárd forintra emelte az előirányzatot. A módosított előirányzattal szemben a központi költségvetés bevétele 370,1 milliárd forint (430,6 milliárd forint befizetés és 60,6 milliárd forint kiutalás) volt, amely 1%-kal marad el az eredeti törvényi előirányzattól és 4,1%-kal a módosított előirányzattól. A 2003. évi bevétel az előző évi teljesítést 5,2 milliárd forinttal, 1,4%-kal haladta meg.

Az előirányzattól való eltérés hátterében a következő fontosabb tényezők állnak:

- a vállalkozások jövedelmezőségének tervezettnél kedvezőtlenebb alakulása (elsősorban a devizakötelezettségeknél az árfolyamváltozások miatt jelentkező veszteség következménye miatt);

- az adószabályok prognosztizálttól eltérő bevételi hatásai (például az egyszerűsített vállalkozói adóra áttérő vállalkozások részéről elmaradó adófizetés tervezettet meghaladó összege, a bevételek átcsoportosítása az alacsonyabb adókulccsal érintett 2004. évre, a fejlesztési tartalék fokozottabb érvényesítése);

- A 2003. évi feltöltés 2,9%-kal, azaz 4,5 milliárd forinttal volt kevesebb az előző év decemberi ilyen jellegű bevételnél, így az eredeti előirányzatnál is kissé alacsonyabb mértékben teljesült a 2003. évi társaságiadó-befizetés.

Az egyszerűsített vállalkozói adóból (eva) származó 2003. évi pénzforgalmi bevétel ténylegesen 31 milliárd forint, az előirányzat majdnem kétszerese (193,7%-a) lett. A jelentős többlet kialakulásában döntő szerepe volt a tervezési bizonytalanságnak. Az új adónem kapcsán a tervezéskor ugyanis csak a vállalkozások 2001. évre bevallott adataival lehetett számolni, valamint az eva alá bejelentkező adózói kör is némiképp eltért az előzetesen feltételezettől (veszteséges vállalkozások is bejelentkeztek az új adónem hatálya alá).

2003. évben a bányajáradékbevétel összesen 17,8 milliárd forint volt. A befolyt bevétel - az eredeti 16 milliárd forintról - 19,4 milliárd forintra módosított előirányzatnak csupán 91,5%-át, az előző évinek viszont 121,1%-át jelenti. A bányajáradék 90%-a a kőolaj és a földgáz kitermeléséből származott. A szabályozásban a 2003. évben változás történt. A földgázellátásról szóló törvény módosítása értelmében ebben az évben a befizetést nem az ásványi nyersanyag értékesítése, hanem a kitermelés után kellett teljesíteni. A legjelentősebb bevétel-növekedést a szénhidrogén-, döntően a földgáz-zárókészlet után befizetett bányajáradék hozott, összesen 3,1 milliárd forint többletbevételt eredményezve. A törvényi szabályozás értelmében ugyanakkor a szilárd ásványi energiahordozók mélyműveléses bányászata esetén a bányajáradék mértéke 2%-ról 0%-ra csökkent, ami összességében 171,5 millió forint bányajáradék bevételkieséssel járt.

2003-ban a vám- és importbefizetések bevétele a 145 milliárd forintos előirányzattól közel 10%-kal elmaradva, az előző évit viszont 5,6 milliárd forinttal meghaladva, 131,3 milliárd forint összegű. A vámbiztosíték-számla egyenlege a tervezett 30 milliárd forint helyett 33,7 milliárd forint lett az év végére. A mintegy 98 milliárd forintot kitevő tényleges vámbevétel alakulását 2003-ban alapvetően a szabadkereskedelmi forgalmon kívüli behozatal határozta meg, amely a tervezettnél alacsonyabb volt. A szabadkereskedelmi megállapodással érintett országokból származó ipari termékek vámjai már 2001. évtől leépültek. A mezőgazdasági termékek esetében e körben ugyan még érvényesültek vámok, ugyanakkor a két fél kölcsönösen előnyös szállításainak ösztönzésére az EU-val folytatott kereskedelemben is már a 2002. év folyamán jelentősen nőtt a vám nélkül beszállítható termékek köre. 2003-ban a tervezetthez képest csak szűkebb körben valósultak meg a szabadkereskedelmi kedvezmények ideiglenes visszavonását eredményező intézkedések. Az autonóm módon biztosítható vámkedvezmények jelentős hatással bírnak a hazai termelőkapacitások ösztönzésére, így 2003-ban mérséklésükre nem került sor.

2003. évben a költségvetés játékadó-bevétele 49,2 milliárd forint volt, amely az előirányzatot 3%-kal, az előző évit pedig 26,8%-kal haladja meg. Ez a kiugró eredmény elsősorban a számsorsjátékok területén történt rekord összegű nyeremény-halmozódásnak, valamint a pénznyerő automaták játékadója év eleji emelésének köszönhető.

Az egyéb befizetésekből az év során 22,1 milliárd forint volt a bevétel, ami szinte azonos az előző évivel. Az éves előirányzat 10,3%-kal teljesült túl. Ez a bevétel elsősorban az adóhatósági intézkedésekből eredő bírságokból, pótlékokból, illetve az önellenőrzésekből származott, de a piacra-jutási támogatás megtérüléséből is befolyt mintegy 0,7 milliárd forint.

A 2003. évi költségvetésről szóló 2002. évi LXII. törvény (a továbbiakban: költségvetési törvény) 14. § (1) bekezdése értelmében a fejezeti kezelésű támogatási célelőirányzatok bevételei (adó- és adójellegű bevételek, korábban nyújtott támogatások visszatérülése) a központi költségvetés központosított bevételeit képezték az érintett fejezet támogatási célelőirányzatánál történő azonos összegű támogatás előirányzása mellett. Ezen bevételek a központi költségvetés mérlegében az egyéb központosított bevételek mérlegsoron jelennek meg. Változást jelentett a korábbi évekhez képest az, hogy a költségvetési törvény 21. § (1) bekezdésének megfelelően a települési önkormányzatok által a belföldi gépjárművek után beszedett adó teljes egészében az önkormányzatokat illette meg. Az egyéb központosított bevételek eredeti 58,8 milliárd forintos előirányzata a földgázellátásról szóló 2003. évi XLII. törvény 83. § (2) bekezdése értelmében a lakossági földgáz-árkompenzáció fedezetét biztosító energiagazdálkodási célelőirányzatba történő befizetések miatt 64,8 milliárd forintra módosult. A 2003-ban befolyt 78,2 milliárd forint mintegy 21%-kal meghaladta a törvényi módosított előirányzatot. A túlteljesülés egyik fő oka, hogy a MOL Rt. által az energiagazdálkodási célelőirányzatba ténylegesen befizetett többlet-bányajáradék mintegy 70%-kal magasabb lett a tervezetthez képest. Ugyancsak jelentősen, mintegy 5 milliárd forinttal meghaladták a várakozásokat a környezetvédelmi termékdíjakból származó bevételek.

1.2. Fogyasztáshoz kapcsolt adók

Általános forgalmi adóból 2003. év során 1699,6 milliárd forint bevétele keletkezett a költségvetésnek, ami az eredeti előirányzatot 112,6 milliárd forinttal, a 2002. évi zárszámadási törvényben módosított előirányzatot pedig 71,2 milliárd forinttal haladta meg. Az előző évihez képest a költségvetés áfa-bevétele 30,2%-kal volt magasabb. A nettó egyenleg az 1257,9 milliárd forintos belföldi, az 1571,6 milliárd forintos import- és dohánytermékek utáni áfa-befizetések, valamint az 1129,9 milliárd forintra rúgó visszautalások eredője. A 2003. év során a belföldi áfa-bevétel 6,7%-kal, az import- és dohányáruból származó adóbevétel pedig 10%-kal emelkedett a tavalyi évihez képest. A visszautalások összege az előző évihez viszonyítva 13,3%-kal csökkent.

A jövedéki és fogyasztási adóból az év során 656,3 milliárd forint bevétele keletkezett a költségvetésnek, amely az éves előirányzat 102,5%-a, az előző évi teljesítést pedig 11,1%-kal múlja felül. Ezen belül a jövedéki adóból származó befizetések 595,3 milliárd forintot, a fogyasztásiadó-bevételek pedig 61 milliárd forintot tettek ki.

A jövedékiadó-köteles termékek körében a bevétel jelentős részét az üzemanyagok termékcsoportjában keletkezett 381,6 milliárd forintos befizetés tette ki. A dohányipari termékek utáni jövedéki adó 151,5 milliárd forint volt. A szőlőbor után 1,1, egyéb termékek után pedig 61,1 milliárd forint összegű bevétel teljesült. A jövedéki adó változtatására 2003. évben alapvetően a dohány- és alkoholtermékeknél az EU szabályokkal való harmonizáció érdekében került sor. A jövedéki adós termékek körében a környező országok esetenként olcsóbb fogyasztói árai miatti forgalommérséklődés - a vámszervek által folytatott ellenőrzési tevékenységnek is köszönhetően - elkerülhető volt. Így e termékkörben az előző időszakit és az előirányzatot is meghaladó bevétel valósult meg annak ellenére, hogy 2003. évben például az üzemanyagok esetében nem került sor a szokásos valorizáció miatti adóemelésre. Az EU szabályozásához való közelítés elsősorban a szesz- és a dohánytermékek esetében jelentett adóemelést. A fogyasztásiadó-bevételek jelentős részét az import után beszedett fogyasztási adó tette ki, ebből 52,8 milliárd forint folyt be. A belföldi személygépkocsi-értékesítés utáni bevétel 6 milliárd forintot, az egyéb termékek utáni fogyasztási adó pedig 2,2 milliárd forintot tett ki.

1.3. A lakosság befizetései

Az államháztartásba a 2003. évben befolyt 1314,4 milliárd forint személyi jövedelemadó-bevétel 1371,6 milliárd forint befizetés és 57,2 milliárd forint kiutalás különbségeként képződött. A 2003. évben magánszemélyek befizetései az előző évihez képest 40,8 milliárd forinttal, 3,2%-kal nőttek. Az éves teljesítés 61,5 milliárd forinttal, 4,4%-kal marad el az éves előirányzattól. A 2003. évben az előirányzattól való eltérés hátterében a következők állnak:

- az előirányzathoz tartozónál alacsonyabb összevont adóalap miatt az adótábla szerinti számított adónál jelentkező bevételkiesés kb. 42 milliárd forintra tehető;

- 12 milliárd forint közeli bevétel-elmaradás mutatható ki az elkülönülten adózó jövedelmek utáni adóbefizetésnél; az osztalékfizetések egy része alacsonyabb adóterheléssel járó 2004. évre történő feltételezett „áttolásának”, illetőleg az egyszerűsített vállalkozói adóra áttérő egyéni vállalkozóknál kieső személyi jövedelemadó-befizetések tervezettet meghaladó összegének;

- az adócsökkenések közül mintegy 6 milliárd forintnyi bevételkiesést okozhat az adójóváírás, a családi adókedvezmény és a nyugdíjjárulék utáni engedmény tervezettnél nagyobb összegű érvényesítése;

- a kifizetői személyi jövedelemadónál (cégautóadó, természetbeni juttatások utáni adófizetés) viszont a vártnál kedvezőbb alakulás miatt 2003-ban a tervezetthez képest kb. 8 milliárd forintnyi többletbevétel jelentkezhetett.

A központi költségvetésben a személyi jövedelemadó címen 909 milliárd forint bevétel jelentkezett, ami az éves előirányzat 93,6%-os teljesítésének felel meg. A helyi önkormányzatok részesedése a személyi jövedelemadó-bevételből 2003-ban 405,4 milliárd forint volt.

Az adóbefizetések mérlegsoron

- az egyéb lakossági adók jogcím a bérfőzési szeszadóból származó bevételt tartalmazza, amely 2003. évre 5,7 milliárd forintban teljesült. Ez az összeg a 2,2 milliárd forintos éves előirányzatnak több mint 2,5-szerese, de az előző évi befizetést is 60%-ot meghaladóan múlja felül,

- a lakossági vámbevételek összege a 2003-ra elfogadott 4,8 milliárd forintos előirányzattól jelentősen elmaradva 1,3 milliárd forintban realizálódott. Ez a teljesítés az előző évi bevételnek is alig több mint egyharmadát jelenti csupán.

Az illeték-bevételi előirányzat 90,2 milliárd forintban realizálódott, ami 120,8%-os teljesítésnek felel meg. Az előirányzathoz képest jelentkező jelentős, 15,5 milliárd forintos bevételi többlet kisebb részt az illetéktörvény változásának, nagyobb részt az ingatlan és a gépjármű visszterhes vagyonátruházások száma átmeneti jelentős növekedésének hatására következett be. A vásárlások száma - a rendkívüli hullámot követően - a korábbi évek azonos időszakában tapasztalt mérték alatt normalizálódott.

1.4. A központi költségvetési szervek befizetései

A központi költségvetési szervek - különböző jogcímeken - 2003-ban 34,9 milliárd forintot fizettek be a központi költségvetésbe. Az előző évi teljesítést több mint kétszeresen, az éves eredeti és módosított 26 milliárd forintos előirányzatot 34%-kal meghaladó befizetések legnagyobb tételét - 25 milliárd forintot - az előző évi maradvány-elszámoláshoz kapcsolódóan előírt befizetési kötelezettségek teljesítése jelentette. Az egyéb jogcímeken (vállalkozási tevékenység eredménye, az eredeti előirányzatot meghaladó bevétel, a bevételek meghatározott köre utáni stb. befizetési kötelezettségek) történt befizetések összességében közel 10 milliárd forintot tettek ki.

1.5. A helyi önkormányzatok befizetései

A helyi önkormányzatok befizetései címen 2003-ban az előirányzott 5,6 milliárd forinttal szemben 7,1 milliárd forint bevétel keletkezett (ez az éves előirányzat 127,6%-a), amely az előző évi teljesítésnél 30,3%-kal magasabb. E bevétel alapvetően a 2002. évi zárszámadási törvény alapján az Állami Számvevőszék megállapításai, valamint a könyvvizsgálók „hitelesítési” munkája alapján - döntően a normatív állami támogatások, valamint a központosított, a címzett és céltámogatások elszámolásával összefüggésben - előírt, jogtalanul igénybevett támogatások évközi visszafizetéséből származik. Hozzájárul továbbá a helyi önkormányzatok ellen - a 2001. évi zárszámadással összefüggésben - az önkéntes teljesítés elmaradása miatt benyújtott inkasszók teljesülése is.

1.6. Az elkülönített állami pénzalapok befizetései

A Munkaerőpiaci Alap teljesítette a számára előírt 49,4 milliárd forint költségvetési befizetést. Az ellátórendszer változásával összefüggésben az Alap 32,5 milliárd forint befizetést teljesített a munkanélküli járadékból kikerülő aktív korúak rendszeres szociális segélyezése, a közcélú munkavégzés kiadásai és az ezekhez kötődő igazgatási feladatok jogcímeken. A megváltozott munkaképességű személyek foglalkoztatásának támogatására az előírt 16,9 milliárd forint központi költségvetési befizetési kötelezettségének is eleget tett az Alap.

1.7. Az állami, kincstári vagyonnal kapcsolatos befizetések

Az állam vállalkozói, illetve kincstári vagyonával kapcsolatosan alapvetően az osztalék- és a koncessziósdíj-befizetésekből jutott bevételhez a költségvetés. 2003-ban az állami és kincstári vagyonkezelésből a tervezett 19,7 milliárd forinttal szemben 23,9 milliárd forint bevétel származott.

Az osztalékbevételek előirányzata 6,1 milliárd forinttal meghaladta a tervezettet. A 2003. évi költségvetési törvény meghatározta az ÁPV Rt. osztalékfizetési kötelezettségét, azonban azt is előírta, hogy amennyiben a hozzárendelt vagyonába tartozó társaságoktól ennél nagyobb összegű osztalékot von el, azt is fizesse be a központi költségvetésbe. A Szerencsejáték Rt. 2003. évi eredménye - több heti rekord-összegű lottónyeremény miatt megnövekedett fogadások hatására - meghaladja a tervezettet, így az ÁPV Rt. 4,5 milliárd forint összegű osztalékelőleget vont el a társaságtól.

A költségvetés koncessziós bevétele a távközlési és a szerencsejátékkoncesszió kapcsán fizetett díjakból származik.

A távközlési koncesszióban a meghatározó bevétel a DCS 1800 MHz-es frekvenciák használatáért fizetendő egyszeri díj volt. A távközlési koncessziós díjak 1,7 milliárd forinttal elmaradtak a tervezettől, melynek oka, hogy a hírközlési törvény alapján egyetemes szolgáltatássá alakultak át a korábbi vezetékes koncessziós szerződések, így 2003-ban éves koncessziósdíj-fizetési kötelezettség már nem terhelte ezeket a szolgáltatókat.

A szerencsejáték szervezésével kapcsolatos koncessziós díjat a játékkaszinók fizetik. Ennek mértéke a megelőző évben fizetett díjnak a KSH által megállapított, a megfizetést megelőző év fogyasztói árindexével valorizált összege.

1.8. Pénzintézetek társasági adója

A 2003. évben a pénzintézetek társasági adója címen 43,6 milliárd forint bevétel teljesült, amely az előző évihez képest 11,9 milliárd forintos, 37,5%-os növekedést jelent. A 2003. évi teljesítés 1,1 milliárd forinttal, 2,6%-kal magasabb az előirányzatnál. A kedvező jelenség hátterében valószínűleg a bankok nyereségének 2003-ban megfigyelhető rendkívüli növekedése áll.

1.9. A Magyar Nemzeti Bank és a központi költségvetés közötti pénzügyi kapcsolatok

1.9.1. Makrogazdasági folyamatok

2003-ban a korábbinál nagyobb kilengések jellemezték a forintárfolyamát. Januárban a forint sávjának eltolását kikényszeríteni kívánó spekulatív támadást ellensúlyozandó a jegybank nagy mennyiségű, 5,3 milliárd eurónyi devizát volt kénytelen vásárolni, miközben az irányadó kamatot jelentősen csökkentette, a jegybanki kamatfolyosót pedig kiszélesítette. Májusig a monetáris politikai intézkedések következtében a beáramlott tőke döntő részben elhagyta az országot. Az év egészében 4,4 milliárd eurót adott el az MNB a devizapiacon és a költségvetésnek. Júniusban a forint 2,26%-os leértékelése következtében megingó bizalom miatt az árfolyam gyengült, ezért alapkamat-emelésre került sor. Október végére az átmenetileg helyreállt pénzpiaci helyzet újra destabilizálódott, ami az állampapírok iránti kereslet visszaeséséhez vezetett. A likviditáshiányt enyhítendő a jegybank nyíltpiaci műveletek során 35,4 milliárd forint értékben vásárolt állampapírt, azonban hamarosan újra gyengült az árfolyam, amit csak a jegybanki alapkamat jelentős, 12,5%-ra történő emelése tudott megfordítani.

Ezek a folyamatok hatást gyakoroltak az MNB mérlegére és eredményére is.

1.9.2. Az MNB mérlege és eredménye 2003-ban

a) Az MNB mérlege

Az MNB mérlegszerkezetének átalakulását a következő főbb tendenciák befolyásolták:

- a 2003 januári devizapiaci intervenció, majd az intervenció során megvásárolt deviza legnagyobb részének eladása,

- döntő részt a költségvetéssel szemben fennálló követelések csökkenése,

- az államkötvények állományának növekedése a jegybank állampapír-piaci beavatkozása miatt,

- az alacsony kamatozású devizatartalék növekedése elsősorban a forintárfolyam gyengülése következtében,

- a nulla kamatozású monetáris bázis növekedése,

- a magas kamatozású sterilizációs állomány csökkenése.

A költségvetéssel szemben fennálló követelések és a devizaadósság csökkenése a lejárati szerkezetet követve történt. 2003-ban a központi költségvetés lejárt devizaadósságának nagyobb részét forintforrás-bevonással finanszírozta, amihez a szükséges devizát az MNB-től vásárolta meg a devizatartalékon képződő veszteség csökkentése érdekében. A monetáris bázis növekedésében a forgalomban levő bankjegy- és érmeállomány növekedése játszott szerepet.

A sterilizációseszköz-állomány csökkenése a fent ismertetett folyamatok eredőjeként történt meg.

b) A kamatok, hozamok változásának hatása

Az MNB eredményét a főbb mérlegtételek átalakulásán túl jelentősen befolyásolta a hazai és a nemzetközi kamatlábak változása.

2003-ban a jegybanki kamatláb súlyozott átlagban mérséklődött, az év második felében végrehajtott kamatemelések hatását még ellensúlyozta az év elején alacsony kamatláb. A piaci folyamatokhoz kötött forintkamatlábak (sterilizációs állományok, bankok forintbetétei, KESZ, refinanszírozási hitelek kamatlábai) csökkenése mind forrás-, mind eszközoldalon jelentkezett. A forint-kamateredményt csökkentette az, hogy az EU-előírásoknak megfelelően meg kell szüntetni a kötelező tartalékon a seigniorage-t, ezért a fizetendő kamatlábat közelíteni kellett az irányadó kamatlábhoz. Ez az utóbbi hatás döntő részben ellensúlyozta az előző évinél átlagosan alacsonyabb forint-kamatnak az eredményre gyakorolt pozitív hatását.

A nemzetközi kamatlábak az MNB devizatartalékában szereplő értékpapíroknak megfelelő lejáratokon mérséklődtek. Ennek megfelelően a devizatartalékokon elért kamat- és kamatjellegű bevétel az állomány növekedése ellenére csökkent.

Forrásoldalon a legnagyobb súlyt képviselő külföldi tartozások kamatlábára a devizakamatlábak esése nincs hatással, mivel itt korábban felvett hitelekről van szó, amelyek kamatlábai rögzítettek.

Az MNB kamat- és kamatjellegű eredménye a fenti tényezők eredőjeként 7,6 milliárd forint volt, 8,5 milliárd forinttal kevesebb, mint 2002-ben.

c) Deviza-árfolyam változásából származó (átértékelési) eredmény

2003 januárjában a forint sávja elleni támadás során jelentős mennyiségű devizát vásárolt a jegybank, a forint árfolyamsávjának erős szélén. A beáramlott deviza kiáramlása májusig tartott, a jegybank folyamatosan a beszerzési ár felett értékesítette a devizát. Ebből képződött az év egészében összesen 88,8 milliárd forintnyi realizált árfolyameredmény-többlete. Az év második felében az év elejinél gyengébb forint és a csökkenő devizatartalék-állomány miatt folyamatosan képződött árfolyameredmény.

Az MNB eredményének teljes javulása erre vezethető vissza.

d) Egyéb tételek

Az egyéb eredménytényezők nettó ráfordítása 17,9 milliárd forint volt, 300 millió forinttal nagyobb, mint egy évvel korábban. A személyi és a működési kiadások csökkenése folytatódott. A nominális növekedésben szerepet játszó legjelentősebb tétel az ÁKK-nak térítés nélkül átadott ingatlan miatt ráfordításként jelentkező 2,1 milliárd Ft, valamint a pénzforgalommal kapcsolatos kiadások alakulása.

Az MNB eredménye összességében +78,5 milliárd forintot tett ki.

 

 

 

 milliárd forint

 Az MNB eredményének változása 2002-2003.

 Megnevezés

 2002. Auditált

 2003. Auditált

 Nettó kamat- és kamatjellegű eredmény

 16,1

 7,6

 Deviza-árfolyam változásból származó eredmény

 - 3,4

 88,8

 Egyéb eredménytényezők

 - 17,6

 - 17,9

 Eredmény

 - 4,9

 78,5

1.9.3. Az MNB 2003. évi eredményének hatása az elkövetkező évek költségvetési pozíciójára

A 2001-ben elfogadott új jegybanktörvény szerint 2003-tól a jegybank nem fizet osztalékelőleget, azaz folyó költségvetési bevétel 2003 folyamán az MNB-től nem keletkezett. 2003 végén az eredménytartalék nagysága 2,6 milliárd forint volt, amit a 2003-es 78,5 milliárd forint mérleg szerinti eredmény növel. 2004-ben az eredménytartalékot a várhatóan jelentős tárgyévi veszteség fogja csökkenteni. A 2003-ban bevezetett szabályok szerint a 2004-es évben a Közgyűlés dönt az MNB által fizetendő osztalék nagyságáról.

A jegybank nettó devizapozícióján a forint piaci árfolyamváltozásából, valamint a devizaértékpapír-követeléseinek piaciérték-változásából származó veszteséget kiegyenlítési tartaléka terhére számolja el. A 2003-as év folyamán a forint piaci leértékelődése miatt a deviza- és nemesfém-árfolyamváltozás miatti kiegyenlítési tartalék egyenlege 199,2 milliárd forinttal emelkedett. Így a költségvetésnek a kiegyenlítési tartalékra nem kell térítést nyújtani 2004-ben. A tartalék elvonására a jelenlegi szabályok nem adnak lehetőséget.

1.9.4. Az MNB és a központi költségvetés közötti pénzforgalmi elszámolások

2003-tól a jegybank jövedelemszabályozása megváltozott. Megszűnt az MNB osztalékelőleg-fizetési kötelezettsége, így 2003-ban osztalékelőleg fizetésére nem került sor. A 2003 utáni osztalékfizetésre 2004-ben kerülne sor, ha a Közgyűlés így döntene.

Az MNB deviza- és nemesfém-árfolyamváltozás miatt képzett kiegyenlítési tartalékának 2002. év végi 82,89 milliárd forint hiányát az MNB-ről szóló 2001. évi LVIII törvény 17. § (4) bekezdése szerint a költségvetés az MNB-nek 2003. március 31-éig megtérítette.

1.10. Egyéb bevételek

Az egyéb költségvetési bevételek 2003-ban 7,8 milliárd forintot (az előirányzat 78,6%-a) tettek ki, amely összetevői a következők szerint alakultak:

- az egyéb vegyes bevételekből mintegy 3,8 milliárd forint folyt be a központi költségvetésbe az időszak folyamán, ami valamelyest elmarad az eredeti előirányzattól. Ebből elszámoltan az önkormányzatok 450 millió forint kamatot fizettek be a jogtalanul igénybe vett támogatások után;

- a maradványok visszafizetéséből 1,6 milliárd forint bevétele származott a költségvetésnek;

- a korábban átutalt összegekből a felszámolók 81 millió forintot fizettek vissza;

- a szanálásokból származó bevétel 253 millió forintot, a különböző bírságokból, eljárási díjakból befolyt bevétel 1,3 milliárd forintot tett ki;

- a 102 millió forint összegű kezességvállalási díjat a MALÉV Rt. fizette a költségvetésnek a társaság 76 millió EUR összegű hitelfelvételéhez vállalt készfizető kezesség ellenértékeként.

- a korábban beváltott kezességek visszatérüléséből 3 milliárd forint bevétele származott a költségvetésnek a 2003. évben. Ebből közel 1,5 milliárd forintot a Postabank részvényesei fizettek vissza. A viszontgaranciával érintett intézmények (MEHIB Rt., Hitelgarancia Rt., Agrárvállalkozási Hitelgarancia Alapítvány) által behajtott és a költségvetésbe befizetett összeg 1 milliárd forintot tett ki;

- a Szerencsejáték Felügyelet teljesítette a költségvetési törvényben előírt 1020 millió forintos befizetési kötelezettségét.

1.11. A központi költségvetés adósságával és követelésével kapcsolatos bevételek

Az ún. adósságszolgálati bevételek (tőke és kamat ) 104,2 milliárd forintos teljesülése közel 11,8 milliárd forint többletet mutat a módosított előirányzathoz viszonyítva. Az eltérést a tőkebevételek 3,6 milliárd forintos elmaradása, illetve a kamatbevételek 15,4 milliárd forintos többlete okozta. Módosult év közben a tőkebevételek előirányzata 87,3 millió forinttal, mivel az orosz haditechnikai szállítások elszámolása miatt a Kormány megnövelte a külföldi követelések visszatérülésének előirányzatát.

1.11.1. Tőkebevételek

A költségvetési követelések tőke-visszatérüléseiből 30,3 milliárd forint bevétel származott. A kormányhitelek lebontásából származó bevételek eredeti előirányzata (33,9 milliárd forint) csak a polgári célú törlesztéseket tartalmazta. Az orosz és a magyar kormány közötti, „a háborúkban elesett katonák és polgári áldozatok megörökítéséről, valamint sírjaik jogi helyzetéről” szóló megállapodás alapján az Oroszországgal szembeni követelésekből 87,3 millió forintot számoltak el a magyar hadisírok gondozására. Ez az összeg egyszerre jelenik meg adósságszolgálati bevételként (teljesítéskor a Kormány megnöveli ezt az előirányzatot) és HM fejezeti kiadásként, tehát ez a központi költségvetés egyenlegét nem érinti.

2002. év végén, illetve 2003-ban - több éves tárgyalásokat követően - az Oroszországgal és Albániával szemben még fennálló követelések átfogó rendezéséről kormányközi megállapodás született. Az orosz féllel kötött megállapodás eredményeként Oroszország 18,5 milliárd forintnak megfelelő összegben, készpénzben törlesztette adósságának egy részét 2003 januárjában. Emellett folytatódik az orosz adósság áruszállítás útján történő leépítése is, amelyen belül a MÁV Rt. részére a 2004. év végéig szállítandó 21 darab sínbusz elszámolása a meghatározó.

A kormányzati követelések jelentős része a fizetőkészség és -képesség vonatkozásában a legkisebb törlesztési hajlandóságot mutató országokkal szemben maradt fenn. Az e követelésekkel folytatott gazdálkodás új elemeként jelent meg hazánk részvétele a nemzetközi fejlesztési együttműködési és segélyezési programban. E program keretében segélyként kívánjuk felajánlani az OECD ajánlásaiban szereplő legkevésbé fejlett országokkal szembeni követeléseink egy részének elengedését.

A külfölddel szemben fennálló kormányzati követelések lebontásából a központi költségvetésnek 2003. évben összesen 26,5 milliárd forint bevétele keletkezett, amelyen belül közel 25,8 milliárd forint a volt rubel-, 0,7 milliárd forint pedig a volt dollár-elszámolású országoknak nyújtott kormányhitelek megtérüléséből származik.

A volt szocialista országok felé fennálló kormányhitelek közül 2003-ban az Oroszországgal, illetve a Laosszal szemben fennálló követelés lebontásából származott bevétele a költségvetésnek. A tőkebevételek tervezettől eltérő teljesülését az orosz sínbusz-szállítások lemaradása okozta.

A volt dollárelszámolású hitelek visszatérülése Algéria és Törökország törlesztéséből ered.

A belföldi adósokkal szemben, devizában, illetve forintban fennálló követelések visszatérüléséből a tervezettnek megfelelően közel 3,8 milliárd forint bevételhez jutott a költségvetés. A minimális elmaradást (0,1 milliárd forint) a forintárfolyamának alakulása, valamint egyes adósok (Várpalota és környéke OECF hitelei) fizetési nehézségei okozták.

1.11.2. Kamatbevételek

A kamatbevételek (73,9 milliárd forint) 15,4 milliárd forinttal kedvezőbben alakultak a vártnál. Ezen belül 3,7 milliárd forint a devizakövetelések és 70,2 milliárd forint a forint követelések bevételének összege.

A devizakövetelések kamatbevétele 2,9 milliárd forinttal haladta meg a tervezett szintet. Ez a többlet lényegében a költségvetési devizaszámla kamatbevételeihez kötődik.

A forintkövetelések kamatbevételei az előirányzatot 12,5 milliárd forinttal meghaladták, mely a Kincstári Egységes Számla (KESZ) állománya után járó kamatok elmaradásának, valamint az államkötvények ún. felhalmozott kamatbevételei növekedésének eredője.

A KESZ állománya 2003 során jellemzően alacsonyabb volt a tervezettnél, míg a KESZ után fizetendő kamatmérték (a jegybanki alapkamat) napi átlaga valamelyest a tervezett felett alakult. Ennek következtében a jegybank által a KESZ egyenlege után fizetett kamat 8 milliárd forinttal maradt el az előirányzattól.

Az államkötvények aukciós kibocsátásakor elszámolt ún. felhalmozott kamatbevételek viszont a tervezettnek közel kétszeresét teszik ki. Ez a többlet éves szinten, a tervezetthez képest, a magasabb összegű kötvénykibocsátás következménye. Ugyanakkor e bevételi típus a költségvetés számára későbbi kamatfizetési kötelezettség fedezetének megelőlegezését jelenti, vagyis ezen bevétel még ugyanazon évben, vagy a következő évben azonos összegű kamatkiadást jelent.

2. Kiadási előirányzatok

2.1. A gazdálkodó szervezetek támogatása, azok ágazati összetétele

2.1.1. Agrárgazdasági támogatások

A mező- és erdőgazdálkodás, valamint az élelmiszer-feldolgozás folyó támogatásaira 2003-ban a költségvetési törvény 118,5 milliárd forintot irányozott elő.

Az évközi 1072/2003. (VII. 18.) Korm. határozat értelmében a 2003. évi elemi kár enyhítéséhez az általános tartalékból 5 milliárd forint többletforrást kapott a tárca, amelyet fejezeti átcsoportosítással további 5 milliárd forinttal egészített ki.

Az élelmiszergazdasági vállalkozások folyó támogatásaira 2003-ban ténylegesen összesen 128,9 milliárd forintot folyósítottak, amelyből

- a piacra-jutási támogatás kiadása 51,9 milliárd forint,

- az agrártermelés költségeit csökkentő támogatás kiadása 66,7 milliárd forint ,

- az agrárgazdasági kezességbeváltás tényleges kiadása 0,2 milliárd forint, megtérülése 68,1 millió forint,

- az erdőkár felszámolásához nyújtott támogatás 0,3 milliárd forint,

- a 2003. évi aszály miatti kár enyhítése 9,9 milliárd forint .

A piacra-jutási támogatás törvény szerinti kiadási előirányzata 43 milliárd forint, megtérülésének bevételi előirányzata 10 millió forint volt. A megtérülés ténylegesen 0,7 milliárd forint lett, amellyel a költségvetési törvény 44. § (10) bekezdésnek megfelelően a kiadási előirányzat túlléphető volt.

Az év közben végrehajtott átcsoportosítások és a tényleges bevételi többlet miatt végső soron 8,9 milliárd forinttal emelkedett a kiadásra felhasználható keret. A piacra-jutási támogatás céljainak módosított, bevétellel növelt előirányzata 51,9 milliárd forint volt, amelyet szinte teljes egészében folyósítottak. A 2002. évihez viszonyítva az e célokra kifizetett összeg 16%-kal nőtt, azaz több mint 7 milliárd forinttal emelkedett.

A támogatáson belül az egyes kiemelt termékek felvásárlásához nyújtott segítség 24 milliárd forint volt, melynek 18%-át közvetlenül az élelmiszeripari, 66%-át pedig a mezőgazdálkodáshoz sorolt társas vállalkozások kapták. Az egyéni vállalkozók és őstermelők e jogcímből 10%-kal részesedtek. A jogszabály szerinti célok közül erről a számláról legnagyobb összeggel a tehéntej-felvásárlást 10,1 milliárd forinttal, a sertéságazatot 8,4 milliárd forinttal, a baromfi-felvásárlást pedig 4,1 milliárd forint támogatással segítette a kormányzat.

A mezőgazdasági és élelmiszeripari termékek kiviteléhez adott támogatás 3,3 milliárd forint, amelyből előző évek kötelezettségvállalásaira kifizetett összeg több mint 40% volt. Az export támogatása a korábbi évek tendenciájához hasonlóan, szerződéses kötelezettségeinknek megfelelően, tovább csökkent.

A piacra-jutást elősegítő támogatás tényleges felhasználása 24,6 milliárd forint volt, amelyből 20% közvetlenül a mező- és erdőgazdálkodás ágazathoz, 55% az élelmiszeriparhoz, a kistermelőkhöz, egyéni gazdálkodókhoz pedig együttesen 7%, került. A számláról együttesen a marketing-tevékenységet 1,6 milliárd forinttal, az állategészségügyi költségek kompenzálását 3,6 milliárd forinttal, a közraktározási költségek csökkentését 3,8 milliárd forinttal, a vágó- és feldolgozó üzemekben keletkezett állati eredetű melléktermékek, hulladékok megsemmisítését 4,7 milliárd forinttal, a sertések feldolgozását és felvásárlási költségeinek csökkentését pedig 6,5 milliárd forinttal támogatta a központi költségvetés.

Az agrártermelés költségeit csökkentő támogatás céljainak költségvetési törvény szerinti előirányzata összesen 72,2 milliárd forint volt, amelyből kormányhatározatokkal és fejezeten belüli átcsoportosítással együttesen 5,5 milliárd forint került elvonásra. A rendelkezésre álló módosított előirányzatból összesen 66,7 milliárd forintot folyósítottak. Az előző évihez viszonyított felhasználás 98,5%, vagyis közel azonos összegű volt.

A törvényi címen belül az agrárfinanszírozási, kamattámogatási célra felhasznált összeg ténylegesen 9,6 milliárd forint volt, az előző évihez képest 23%-kal csökkent. Ismeretes, hogy a kamattámogatások nagy része a jegybanki alapkamattól függ, ezért a jegybanki alapkamat csökkenése a költségvetési támogatási igényt is mérsékelte. A finanszírozáshoz szükséges támogatás mérséklődésében egyidejűleg a 2002. év végén végrehajtott adósságrendezési program kedvező hatása is közrejátszott.

Területalapú, korábban földalapú támogatásra, a minőségi termelés elősegítésére és a talajerő utánpótlására összesen 25,3 milliárd forintot költöttek, amiből 57%-os arányban a mezőgazdasággal foglalkozó egyéni vállalkozók és magánszemélyek részesedtek, a mező- és erdőgazdálkodás ágazathoz tartozó társas vállalkozások pedig, a szabályozásban bekövetkezett változás miatt, az előirányzat 38%-ot tudták igénybe venni, az előző évi 13%-os részaránnyal szemben.

Az agrárgazdasági termelés egyéb céljaira együttesen 31,7 milliárd forintot folyósítottak. Ezen belül az állattenyésztés költségeinek mérséklésére együttesen 5,1 milliárd forintot, a biológiai alapok megőrzésére 1,2 milliárd forintot használtak fel. Az ismét visszaállított agrárfoglalkoztatás költségeinek csökkentésére 2,1 milliárd forint, a mező- és erdőgazdálkodás biztosítási díjainak mérséklésére pedig 4,7 milliárd forint támogatás került kifizetésre. A több évre meghirdetett programok közül a 30/2000. (III. 10.) Korm. rendelet szerinti kibontakozási hitelprogram támogatásának összege ténylegesen 12,3 milliárd forint volt.

Az agrárgazdaságot érintő kezességbeváltásokra 2003-ban kifizetett összeg 0,2 milliárd forint, a behajtásból származó megtérülés pedig 68,1 millió forint volt. Az előző évek beváltásaihoz viszonyított jelentős csökkenésből az érintett vállalkozások 2003. évi pénzügyi helyzetének javulására lehet következtetni.

Az erdőkárok elhárításának költségvetési előirányzata 0,3 milliárd forint volt, a tárgyévi kifizetés az előirányzattal közel azonos nagyságú.

Az aszály- és fagykárt szenvedett mezőgazdasági termelők kárenyhítését szolgálta a Kormány 1072/2003. (VII. 18.) Korm. határozata, melynek értelmében az elemi kárral sújtott termelők 10 milliárd forint összeghatárig végleges támogatásban részesülhettek. A támogatás folyósításához 5 milliárd forintot a költségvetés általános tartalékából, a további 5 milliárd forint pedig az agrártermelési támogatás átcsoportosításából biztosítottak. Az év végéig e címen 9,9 milliárd forint került kiutalásra.

2.1.2. Normatív támogatások

A megváltozott munkaképességűeket foglalkoztató gazdálkodó szervezetek 2003. évben 46,5 milliárd forint foglalkozási rehabilitációs támogatást igényeltek, mintegy 23%-kal többet, mint egy évvel korábban. A kifizetés 87,6%-át a kijelölt célszervezetek használták fel. A támogatás mintegy 55 ezer megváltozott munkaképességű munkavállaló foglalkoztatását tette lehetővé, amelyből éves átlagban mintegy 35 ezret a célszervezetek, kereken 20 ezer főt a kijelöléssel nem rendelkező gazdálkodó szervezetek foglalkoztattak. A támogatásnövekedés létszámemelkedéssel (a célszervezeti körben a létszám-összetétel változásával is) függött össze, ugyanis a támogatás vetítési alapjának másik tényezője - a minimálbér - 2003-ban nem változott az előző évihez képest. A célszervezeteknél a létszám összetétele a magasabb támogatottságú III-IV. egészségügyi kategóriák javára tolódott el.

2.1.3. Egyedi támogatások

Az iparban az egyedi támogatás a bányászati ágazatban jelenik meg. A szénbányászat szerkezetátalakítása keretében folytatódott a gazdaságtalan szénbányák bezárása. A költségvetés a bányavagyon-hasznosító részvénytársaságok kötelezettségeinek vagyonértékesítésből nem fedezett hányadát finanszírozza. E célra 2003-ban a költségvetésben előirányzott 2,5 milliárd forint teljes egészében folyósításra került. 2003-ban csupán a Lencsehegyi szénbánya működött, a többi gazdaságtalan szénbánya bezárásra került.

2003-ban is érvényesült a közlekedési szektorban a vasúti közlekedés személyszállítási alapellátás termelési támogatása. A vasút (MÁV Rt. és a GySEV Rt.) támogatására, mely a személyszállítási alapellátás bevételeit egészítette ki, és lényegében közszolgálati tevékenység veszteségének részbeni pótlását szolgáló funkciója volt, 2003. évben 58,8 milliárd forint került kiutalásra. Az összegből a MÁV Rt. 57,7 milliárd forinttal, a GySEV Rt. pedig 1,1 milliárd forinttal részesedett.

A mezőgazdasági biztosító egyesületek létrehozásához tőkejuttatásként nyújtható 50 millió forintos előirányzatból 0,3 millió forintot fizettek ki.

A pénzintézeti szektorban:

- Az Eximbank a 2003. évi kamat-kiegyenlítési előirányzata terhére a kereskedelmi bankoknak nyújtott 365 napon túli refinanszírozási hitelek, valamint a közvetlenül nyújtott eximbanki kölcsönök kamattámogatását számolja el. Az előirányzatból a kamatlábak csökkenése miatt 2003-ban 87%-os, 2,1 millió forint kifizetés történt, amellyel szemben mintegy 3,3 milliárd forint költségvetési befizetést teljesített a bank. A 2003. évi pénzügyi terv készítése a 2002 végi árfolyamok és kamatok alapján számított forward-árfolyammal, 238,38 Ft/USD és 244,00 Ft/EUR árfolyamon történt. 2003 végére a dollár a forinthoz viszonyítva a tervezetthez képest 13%-kal gyengült, míg az euró 7%-kal erősödött. A 6 havi BUBOR az év eleji 7,8% körüli értékről február végén érte el minimumát 5,6%-on, majd év végén 11,7%-on zárt. A terv e jelentős mozgással szemben 6,5% körüli értékkel számolt.

- A felszámolási eljárás alatt lévő vállalkozások vagyonának megvásárlását elősegítő támogatás - tekintettel arra, hogy megszűnt támogatásról van szó (a kifizetés összege a 2002. év előtt kötött ötéves futamidejű hitelek kamattámogatását jelenti) - mindössze 1,2 milliárd forint volt.

2.1.4. Egyéb támogatások

Az egyéb vállalati támogatások 0,3 milliárd forintos előirányzatával szemben 0,3 milliárd forintos felhasználásra került sor. A kifizetések között szerepel a mecseki bányászat humán-jellegű (baleseti járadék, kereset-kiegészítés és szénjárandóság) támogatása, és egyre kisebb mértékben az egyéb úgynevezett járó, de korábban igénybe nem vett - az időközben megszűnt támogatási jogcím miatt - támogatás utólagos igénylése, illetve befizetése.

2.2. Fogyasztói árkiegészítés

2003. év során 104,9 milliárd forint fogyasztói árkiegészítést fizettek ki az állam által nyújtott utazási kedvezmények utáni bevételkiesés ellentételezése céljából a szolgáltató társaságok részére, amely az éves előirányzat 100,9%-os teljesítését jelenti. A kifizetett fogyasztói árkiegészítés a 2002. évihez képest 5,9%-kal volt magasabb. Az emelkedés mérsékeltebb a 2003. évi tarifaemelések mértékénél, amely a tarifaemelés volumencsökkentő hatására vezethető vissza. Az előirányzat teljesüléséhez így hozzájárult a távolsági személyszállítás utasszámának 2003. évben tapasztalható 2%-os mérséklődése, illetve a helyi tömegközlekedésben szállított utasok számának stagnálása is.

A fogyasztói árkiegészítés rendszerének szabályaiban a legjelentősebb változás a fogyasztói árkiegészítésről szóló törvény és az ártörvény összhangjának a megteremtése volt. Az ártörvényt sértő szolgáltatók 2003. évtől csak az utolsó jogszerűen megállapított tarifához kapcsolódó fogyasztói árkiegészítést hívhatták le. A törvény pontosította azon esetek körét, amikor nem vehető igénybe fogyasztói árkiegészítés. A korlátozás a bérleteken túl a jegyekre és a különjárati autóbusz-forgalomra is kiterjesztésre került. 2003. évtől - külön törvény alapján - a szomszédos államokban élő magyarokkal bővült az utazási kedvezményre jogosultak köre.

2.3. Felhalmozási kiadások

2.3.1. Központi beruházások

2003. évben a 78,6 milliárd forint előirányzattal szemben az év során összesen 87,9 milliárd forint kiadás realizálódott. A 10 milliárd forint kiadási többletet a 2002. évben folyamatban volt központi beruházások előirányzat-maradványainak felhasználása képezi.

Az év folyamán 1300 beruházás kivitelezése zajlott. Ezek közül 625 beruházás 2003. évi pénzügyi előirányzata nem érte el az egyenkénti 10 millió forintot, míg 175 fejlesztésé egyenként is meghaladta a 100 millió forintot.

200 millió forint feletti éves költségvetési igénybevételt 62 beruházásnál értek el.

Egymilliárd forint feletti pénzügyi igénybevételt 2003. folyamán tizenhat beruházásnál regisztráltak: a BM Bp., V. kerület Mérleg utcai épületrekonstrukciójára 2,3 milliárd forintot, a HM lakástámogatási konstrukciójára 1,1 milliárd forintot, a HM Bp., VIII. ker. Százados úti lakótelep kivitelezésére 1,9 milliárd forintot, a Mecseki ércbánya bezárási munkáira 2,0 milliárd forintot, a Dél-Pesti kombinált fuvarozás (BILK) fejlesztésére 1,4 milliárd forintot, a Fe1ső-Tisza-vidéki árvízvédelmi rendszer fejlesztésének II. ütemére 2,0 milliárd forintot, a Csepeli Központi Szennyvíztisztító Telep kivitelezésére 3,3 milliárd forintot, a Külügyminisztérium Nagy Imre téri épületének bővítéses rekonstrukciójára 1,3 milliárd forintot, a Szegedi Tudományegyetem világbanki hitel igénybevételéve1 megvalósuló fejlesztésére 3,6 milliárd forintot, a Nyíregyházi Főiskola világbanki hitellel megvalósuló, informatikai központ létrehozását célzó építkezésére 1,9 milliárd forintot, a Kaposvári Egyetem multifunkcionális központi kollégium és könyvtár épületére 1,2 milliárd forintot, az Országos Orvosi Rehabilitációs Intézet rekonstrukciójára 1,9 milliárd forintot, a soproni kórház IV. sz. épületének kivitelezésére 1,9 milliárd forintot, a VPOP Beregsurányi személyforgalmi határátkelőhely kivitelezésére 1,2 milliárd forintot, a volt Ludovika épületének a Magyar Természettudományi Múzeum céljára történő átalakítására 1,2 milliárd forintot, a Bp., IX. Páva utcai Holocaust Emlékgyűjtemény és Dokumentációs Központ kialakítására 1,1 milliárd forintot használtak fel.

A központi beruházások funkcionális összetétele:

Az Általános közösségi szolgáltatások beruházási kiadásai 3,5 milliárd forinttal - átlagosan 18%-kal - csökkentek a 2002. évi 19,1 milliárd forint tényhez képest.

A Védelem, rendvédelem és közbiztonság területén belül a védelmi funkcióhoz kapcsolódó beruházások a 2002. évi 7,9 milliárd forintról 8,8 milliárd forintra emelkedtek. A rendvédelmi és közbiztonsági beruházások keretében folytatódott a bíróságok és ügyészségek rekonstrukciója, valamint a rendőrkapitányságok fejlesztései, összesen 9,6 milliárd forint értékben. Ezen belül az igazságszolgáltatás központi beruházási kiadásai 1,4 milliárd forinttal, a rend- és közbiztonság beruházásai 2,8 milliárd forinttal, a büntetés-végrehajtás beruházásai 1,9 milliárd forinttal csökkentek, a tűzvédelem beruházásai pedig a 2002. évi szinten maradtak.

Az Oktatási tevékenységek és szolgáltatások beruházásainak kiadásai 12,8 milliárd forinttal csökkentek a 2002. évi 25,4 milliárd forint tényhez képest. Számottevően a felsőfokú oktatás központi beruházási kiadásai csökkentek a 2002. évi 22,4 milliárd forint kiadással szemben.

Az Egészségügy területén 2003. évben folytatódtak a korábban megkezdett kórház-rekonstrukciók és orvosi diagnosztikai eszközpark-korszerűsítések 6,1 milliárd forint értékben a 2002. évi 6,6 milliárd forint kiadással szemben.

A Társadalombiztosítási és jóléti szolgáltatások területén a beruházási kiadások 2003. évben 1,2 milliárd forinttal nőttek az előző évihez képest új projektek indítása révén.

A Szórakoztató, kulturális és vallási tevékenységek és szolgáltatások területén összesen 8,7 milliárd forint kiadás teljesült. A területen belül kiemelkednek a múzeumi és a Szent István Bazilika rekonstrukciós beruházások, valamint az egyéb kulturális beruházások. A sportlétesítményi beruházások nem központi beruházási előirányzatból valósultak meg, így azok teljesítése nem szerepel ebben a kiadási összegben.

A mező-, erdő-, hal- és vadgazdálkodás hatósági feladataihoz kapcsolódó központi beruházási kiadásai a 2002. évi szinten, mintegy 0,5 milliárd forint értékben kerültek megvalósítása.

A Bányászat és ipar területébe sorolható egyetlen nagy beruházás a Mecseki uránérc-bánya bezárása folytatódott 1,7 milliárd forint kiadási összegben.

A Közlekedési és távközlési tevékenységek és szolgáltatások területén 2003. évben megvalósuló központi beruházásokra összesen 6,4 milliárd forint kiadás történt az előző évi 34,1 milliárd forinttal szemben. A két teljesítés közötti nagy különbség magyarázata az, hogy a 2003. évtől a vasút és a városokat elkerülő utak beruházásai nem központi beruházások, a Felzárkóztatási infrastrukturális fejlesztési alapprogram részeként valósulnak meg.

Az Egyéb gazdasági tevékenységek és szolgáltatások beruházásai között az árvízvédelmi és vízügyi beruházások domináltak, ezekre a területekre 15 milliárd forint kiadás történt.

A Környezetvédelem területén 2003. évben 1,8 milliárd forint kiadás realizálódott. A kiemelt városok szennyvízkezelési beruházásai tovább folytatódtak mintegy 1 milliárd forint nagyságrendben.

2.3.2. Az állam lakáskiadásai

2003-ban 137,2 milliárd forint került folyósításra a Pénzügyminisztérium fejezet Egyéb lakástámogatások alcímről. A törvényi előirányzat 81,6 milliárd forint, amelyhez képest a teljesítés 168,2%-os volt.

A túlteljesítés fő oka, hogy az elmúlt évben tovább növekedett a támogatott lakáshitelek népszerűsége. A 2003. évben több hitelszerződést kötöttek, mint a megújult támogatott lakáshitelezés első három évében együttvéve.

A 2003. évben kiemelkedően magas - a 2002. évinél 20%-kal több - 59 241 volt a kiadott építési engedélyek száma. A felépített lakások száma 35 543 volt, 13%-kal haladva meg az előző évit.

A 2003. évi költségvetési kiadás 58%-át - 80 milliárd forintot - a kiegészítő és a jelzáloglevéllel finanszírozott hitelek kamattámogatása tette ki. Ezen belül a kiegészítő kamattámogatásra fordított kiadás a 2002. évinek több mint másfélszerese, a jelzáloglevéllel finanszírozott hitelek kamattámogatása pedig csaknem nyolc és félszerese volt.

A támogatott lakáshitelezés felfutása a 2002. évihez képest a folyósításiköltség-térítést is növelte, az erre fordított kiadás csaknem megkétszereződött. Másfélszeresére emelkedett a kölcsönök, illetve azok önálló zálogjogának a kereskedelmi bankok és a jelzálogbankok közötti adásvételéhez adott (több mint fél évig 2%-os, majd 0,5%-os) költségtérítése.

Az új lakások építéséhez, vásárláshoz igénybe vehető - 2002. december 1-jétől felemelt összegű - lakásépítési kedvezményre fordított kiadás 30,0 milliárd forint volt, ami a 2002. évinek több mint másfélszerese.

Az előzőekkel összefüggésben az új lakásépítések után igényelhető adó-visszatérítési támogatás igénybevétele 9,0 milliárd forint volt, ami szintén másfélszerese a 2002. évinek.

2.4. Az elkülönített állami pénzalapok támogatása

Az elkülönített állami pénzalapok közül 2003-ban - az atomenergiáról szóló 1996. évi CXVI. törvény 64. § (2) bekezdése rendelkezése értelmében - a Központi Nukleáris Pénzügyi Alap részesült költségvetési támogatásban forrásai értékállóságának biztosítása érdekében. A tervezett éves előirányzat 2,4 milliárd forint volt, a teljesített támogatás összege - a 2003. évi költségvetési törvény 42. § (1) bekezdésének w) pontja értelmében - pedig 2,6 milliárd forint lett.

2.5. Garancia és hozzájárulás a társadalombiztosításhoz

A társadalombiztosítás pénzügyi alapjai költségvetésének bevételi forrásai között jelentős szerepet játszanak a központi költségvetési támogatások. A költségvetési törvény 265,6 milliárd forintban határozta meg a támogatás összegét, ami teljes egészében a Nyugdíjbiztosítási Alap bevételeinek kiegészítésére szolgált. Ez az összeg a Nyugdíjbiztosítási Alap előirányzott bevételi főösszegének mintegy 17,7%-át tette ki. A teljesítés megegyezett az előirányzattal. Az említett összeg folyósítása a következő jogcímeken történt:

- a magánnyugdíj-pénztárakba átlépett személyek (számuk 2003. végén mintegy 2,3 millió fő) kieső járulékbefizetéseinek pótlására átutalt összeg az előirányzattal megegyezően 130,5 milliárd forint. A folyósítás a törvényi előírásoknak megfelelően negyedévenként történt,

- a központi költségvetésben tervezett, az Alap költségvetésének kiegyensúlyozására biztosított összeg az előirányzattal megegyezően 115,9 milliárd forint. A folyósítás rendje megegyezett az előző bekezdésben említettekkel,

- a GYES-ben, GYED-ben, GYET-ben részesülők utáni nyugdíjbiztosítási járulék megtérítése az előirányzattal azonos nagyságban 19,2 milliárd forint volt. Az összeg két költségvetési fejezetből származott, a Pénzügyminisztérium fejezetből történt a GYES-en és GYET-en lévők utáni megtérítés (11,3 milliárd forint), az Egészségügyi, Szociális és Családügyi Minisztérium (ESzCsM) fejezetből a GYED-en lévők utáni megtérítés (7,9 milliárd forint) történt. A támogatás folyósítására havonként került sor.

A költségvetést módosító 2003. évi XCV. törvény további 36,0 milliárd forinttal növelte a központi költségvetési támogatást, a teljes összeg az Egészségbiztosítási Alap forrásait egészítette ki. A felhasználás a módosított előirányzattal egyezik meg, melyből közel 7,5 milliárd forint a gyógyító-megelőző ellátások, 25,0 milliárd forint a gyógyszer-támogatási előirányzat, további 3,0 milliárd forint a gyógyászati segédeszköz-támogatás és közel 0,6 milliárd az egyéb kiadások forrását bővítette.

2.6. Családi támogatások, jövedelempótló és jövedelemkiegészítő szociális támogatások és egyéb térítések

A Pénzügyminisztérium és az ESzCsM fejezetében szereplő családi támogatások 2003. évi előirányzata mindösszesen 8,4%-kal teljesült túl. A túlteljesülés alapvető oka - annak ellenére, hogy a GYED kivételével valamennyi ellátás forrásfelhasználása elmaradt az előirányzattól -, hogy a Legfelsőbb Bíróság döntése szerint a GYES-ben részesülő kismamákat az új típusú GYES mellett is megillette a jövedelempótlék. A döntés értelmében azon kismamák, akik 2000. január 1-je és 2002. március 7-e között GYES-en voltak havi 7600 Ft jövedelempótlékban részesült kamatok nélkül. Ez a rendkívüli kiadás 2003-ban 34 315,7 millió forint volt a GYES automatikusan túlteljesülő előirányzatán felül. Ez egyúttal azt is jelenti, hogy önmagában a GYES-re fordított kiadás elmaradt a várttól (50 500 millió forint helyett 47 332,8 millió forint lett). Ennek oka, hogy még 2003-ban is folytatódott a GYES-en és GYED-en lévők átstrukturálódása a GYED-en lévők javára, továbbá az, hogy a GYES nyugdíj melletti igénybevételének megteremtése a várt hatással ellentétben nem eredményezte a GYES-en lévők létszámának emelkedését.

A családi pótlékra fordított kiadások (169 390,5 millió forint) 2003-ban az eredeti előirányzattól 3,8%-kal elmaradtak, de a jogosultak az áthúzódó hatás miatt az előirányzattal alapvetően azonos támogatásban részesültek.

Az anyasági támogatás elmaradása az előirányzattól a születésének alacsony számával, a GYET elmaradása pedig a három és többgyermekes főállású anyák számának csökkenésével függ össze, ami végső soron szintén a gyermekszám csökkenésével kapcsolatos.

A jövedelempótló ellátások körében döntően a fogyatékossági támogatás 2003. március 1-jétől változó, kiterjesztő jellegű jogosultsági feltételei, valamint a politikai rehabilitációs ellátásokra jogosultak körének - az Alkotmánybíróság határozatával összefüggő - kiterjesztése okozta a létszámhatás tervezésének bizonytalanságát. Az egyes ellátások előirányzatának elmaradásai és túllépései összességükben azonban kiegyenlítették egymást, így a jövedelempótló ellátásokra fordított kiadások mindössze 0,9%-kal maradtak el az előirányzattól.

A központi költségvetésből finanszírozott térítések - a közgyógyellátásra fordított kiadások növekedésével összefüggésben - 2,4%-ban haladták meg az előirányzatot.

2.7. A központi költségvetési szervek gazdálkodása

2.7.1. A központi költségvetési szervek gazdálkodásának főbb szabályváltozásai

A központi költségvetési szervek gazdálkodásának szabály- és feltételrendszerében 2003. évben alapvető, átfogó változásokra nem került sor, de több olyan rendelkezés lépett hatályba, amelyet már a 2002. évi módosítások tartalmaztak. Az államháztartásról szóló 1992. évi XXXVIII. törvény (a továbbiakban: Áht.) - 2003. évi költségvetési törvényben történő - módosítása sem tartalmazott lényegi szabálymódosítást. A változások alapvetően arra irányultak, hogy a közpénzek racionális felhasználásának követelménye mellett a gazdálkodás egyes területein fokozódjék a szabályozottság, a költséghatékonyság, korszerűsödjék a szervezetrendszer.

A 2003. évtől hatályos főbb szabályváltozások a következők:

- a szervezeti és működési szabályzat, egyes belső szabályzatok, valamint a költségvetési alapokmány tartalmára vonatkozó előírások pontosítása a fenti követelményeknek történő megfelelést célozta,

- a gazdasági szervezet vezetőjének szerepelnie kell a könyvviteli szolgáltatást végzők nyilvántartásában, ugyanakkor törlésre került az a rendelkezés, amely eddig felmentést adott az újonnan felvettek részére a képesítési követelmények alól az előírt képesítés megszerzéséig,

- az előirányzat-módosítási kötelezettség nélkül teljesülő előirányzatok terhére jóváhagyott céltól történő átcsoportosítás nem hajtható végre, az intézményekhez átcsoportosított kormányzati beruházások előirányzata nem csökkenthető, továbbá rögzítésre került, hogy a kötelezettségvállalással terhelt előirányzat-maradványok jóváhagyást megelőző felhasználásakor a kifizetéssel egy időben vagy azt megelőzően módosítani kell az előirányzatot,

- a fejezeti kezelésű előirányzatokra vonatkozóan új szabály, hogy azok felhasználásakor előirányzat-módosítást kell végrehajtani abban az esetben is, ha a fejezet valamely intézményét bízta meg a lebonyolítással,

- a költségvetési törvény felhatalmazása alapján az éven túli kötelezettségvállalás -meghatározott szabályok szerinti - lehetősége kiterjed egyes, a Kormány által meghatározott fejezeti kezelésű előirányzatokra is

- a központi és a társadalombiztosítási költségvetési szerveknél 2003. július 1-jétől megszűnt a pénzforgalmi betétkönyv alkalmazásának lehetősége.

2.7.2. A bevételek alakulása

A központi költségvetési szervek összes bevétele - a fejezeti kezelésű célprogramokkal együtt - 2801,8 milliárd forint volt 2003-ban, mely összeg 7,3%-kal (190,7 milliárd forinttal) magasabb az előző évi teljesítésnél. Az összes bevétel 78,4%-a támogatásból, 21,6%-a saját bevételből származott.

2.7.2.1. A költségvetési támogatás

A központi költségvetési szervek 2003. évi, eredetileg 1847,1 milliárd forintra tervezett támogatási előirányzatának összege év közben 1858,6 milliárd forintra módosult, amely mindössze 11,5 milliárd forintos (0,6%-os) eltérést jelent. A csekélynek mondható növekedés ellentétes hatású döntésekből adódik, melyek mögött az előirányzat Országgyűlés általi módosítása, valamint a Kormány és pénzügyminiszter törvényi felhatalmazásokon alapuló előirányzat-átcsoportosítási, -módosítási és -csökkentési jogkörének gyakorlása áll. A támogatással fedezett kiadás 2003. évben pénzforgalmilag 1895,0 milliárd forint, amelyből mintegy 271,2 milliárd forintot a 2002. évi előirányzatmaradvány-felhasználása, 76,0 milliárd forintot pedig a módosítás nélkül teljesülő előirányzatok túllépése tett ki.

A központi költségvetési szervek támogatásának előirányzata az Országgyűlés által törvény keretében módosítva összességében 5,1 milliárd forinttal növekedett. A törvényi előirányzatok a KvVM fejezet ISPA támogatásokból megvalósuló programok, illetve EU környezetvédelmi támogatások pályázati feltételeinek megteremtése előirányzatai esetében 2,2 milliárd forinttal (egyes önkormányzatok címzett támogatásának átcsoportosításával), a GKM gyorsforgalmi úthálózat-program támogatása pedig 7,4 milliárd forinttal kerültek megemelésre. Csökkentésre került év közben a GKM fejezetben a Magyarország által nyújtott segélyhitelek és segélyek díjtámogatása 0,4 milliárd forinttal, az ÁAK Rt. működési támogatása 1,4 milliárd forinttal, az autóbusz-rekonstrukció 0,5 milliárd forinttal, valamint vasúthálózati fejlesztések 2,2 milliárd forinttal.

Az előirányzat a Kormány, illetve a pénzügyminiszter jogkörében összességében további mintegy 6,5 milliárd forinttal növekedett az alábbiak szerint:

A központi költségvetés általános tartalékának több mint 2/3-át a Kormány döntései alapján központi költségvetési szervek használhatták fel, amely 18,2 milliárd forinttal növelte támogatásuk előirányzatát. Az átcsoportosítások mintegy Ľ-e az európai uniós népszavazás és tájékoztatás feladatait szolgálta. Az általános tartalék terhére kapott kiemelt támogatást többek között a Nobel-díjas Kertész Imre Sorstalanság című regényének megfilmesítése (920 millió forint), a 2006. évi Úszó Európa-bajnokság megrendezésének előkészítése (1155 millió forint), az aradi 1848-49-es emlékmű restaurálása és újrafelállítása (70 millió forint), az általános gyermek- és ifjúsági balesetbiztosítási rendszer bevezetése (86 millió forint) és a zsámbéki Apor Vilmos Katolikus Főiskola helyreállítása (110 millió forint).

A költségvetésben különféle személyi kifizetésekre megtervezett céltartalék terhére összesen 21,1 milliárd forint került átcsoportosításra a központi költségvetési szervek támogatására. Ennek terhére került sor a felsőfokú végzettségűek minimálbére bevezetésére, a köztisztviselők 2003. július 1-jei hatályú illetményemelésére, a főtisztviselői, illetve a központi tisztikar illetményének finanszírozására, a fegyveres és rendvédelmi szervek hivatásos állományú tagjai kereseti szintjének megőrzésére, valamint a minisztériumokban és háttérintézményeiknél elrendelt 6000 fős létszámcsökkentés egyszeri többletkiadásaira. (Az előirányzatnál nagyobb mértékű átcsoportosítást e céltartalék túlléphetősége tette lehetővé.)

A Kormány törvényes hatáskörében végrehajtott fentieken, túlmenő, államháztartáson belüli előirányzat-átcsoportosítások mintegy 2,6 milliárd forinttal csökkentették a központi szervek és az általuk kezelt feladatok támogatását. Az FVM agrárberuházások és erdészeti célú feladatok támogatása összesen 5,0 milliárd forinttal csökkent a piacra-jutási támogatás központi előirányzatra történő átcsoportosítással, a vidéki térségek felzárkóztatásának támogatása pedig 1,0 milliárd forinttal növekedett az agrártermelés költségeit csökkentő központi előirányzat terhére. A PM rendkívüli beruházási tartalékából 426 millió forint, az évközi gázáremelés kompenzációjára 880 millió forint, míg az önkormányzatoktól év közben a nem állami fenntartók által átvett iskolák normatíváival megegyező összeg (105 millió forint) került a fejezetekhez.

A nemzetközi pénzügyi elszámolásokból adódóan összesen mintegy 7,2 milliárd forinttal növekedett az előirányzat, döntő részben a GKM fejezetnél a Magyarországgal szembeni orosz államadósság ellentételezéseként a MÁV Rt. részére beszállított iker-motorkocsik pénzügyi elszámolásának következtében (7,1 milliárd forint).

A Kormány 2327/2003. (XII. 16.) Korm. határozatával - összességében jórészt ellensúlyozva az engedélyezett többleteket - csökkentette a központi költségvetési szervek és fejezeti kezelésű előirányzatok támogatását 37,5 milliárd forinttal.

A központi költségvetési szervek 2003. évi támogatásának alakulását a következő táblázat foglalja össze:

 

 

 

 milliárd forint

 2003. évi eredeti előirányzat

 1847,1

 Országgyűlés által módosítva

 +5,1

 Kormány, pénzügyminiszter jogkörében módosítva

 +6,4

 Ebből: - általános tartalék terhére történő átcsoportosítás

 +18,2

 - céltartalék terhére történő átcsoportosítás

 +21,1

 - államháztartáson belüli átcsoportosítások

 - 2,6

 - nemzetközi pénzügyi elszámolások

 +7,2

 - előirányzatok csökkentése

 - 37,5

 2003. évi aktuális előirányzat

 1858,6

 2003. évi teljesítés

 1895,0

A költségvetési törvényben meghatározott, módosítás nélkül teljesülő előirányzatok túllépése 76,0 milliárd forintot tett ki, melynek legnagyobb tétele a nem állami humánszolgáltatások normatív állami támogatása előirányzatának 54,8 milliárd forintos, valamint az APEH 9,0 milliárd és a VPOP 3,8 milliárd forintos, beszedési teljesítményt ösztönző személyi kiadásainak túlteljesítéséből adódik.

 A 2002. évi LXII. törvényben szereplő felhatalmazás

  Megnevezés

  Millió forint

 42.§ (1) e)

 Állatkártalanítás és állati hulladékmegsemmisítés

 1 263.8

 42.§ (1) g)

 Polgári szolgálat

 159.4

 42.§ (1) h)

 Kárrendezési célelőirányzat

 4.9

 42.§ (1) o)

 A büntetőeljárásról szóló törvény alapján megállapított kártalanítás

 33.5

 42.§ (1) p)

 Átadásra nem került ingatlanok utáni (egyházi) járadék

 386.2

 42.§ (1) s)

 Szerencsejátékok adójából származó sportcélú támogatás

 2 236.6

 42.§ (1) t)

 Egyes szociális pénzbeli támogatások

 3 522.2

 42.§ (1) u)

 Nem állami humánszolgáltatások (oktatási, szociális) normatív támogatása

 54 776.7

 42.§ (1) u)

 Szomszédos országokban élő magyarok nevelési-oktatási tankönyv- és taneszköz-támogatása

 510.3

 42.§ (2)

 APEH beszedési teljesítményét ösztönző támogatás

 8 962.8

 42.§ (2)

 ORFK beszedési teljesítményét ösztönző támogatás

 277.2

 42.§ (3)

 VPOP beszedési teljesítményét ösztönző támogatás

 3 835.0

 42.§ (4)

 Társadalmi szervezetek és alapítványok pályázati támogatása

 44.3

 

 Előirányzat-módosítás nélkül teljesülő előirányzatok túllépése

 76 012.9

2.7.3.2. A saját bevételek

A fejezetek - a központi költségvetési szervek, a beruházások és a fejezeti kezelésű támogatási célprogramok együtt - 2003. évben 605,5 milliárd forint nem költségvetési támogatásként kezelt bevételt értek el, mely 66,5 milliárd forinttal - 12,3%-kal - magasabb az eredeti előirányzatnál.

A 2002. évben befolyt 583,9 milliárd forint saját bevételhez képest ez mindössze 21,6 milliárd forintnyi - 3,7%-os - növekedést jelent, mely az előző évi növekedéshez viszonyítva nagyobb ütemű (a 2002/2001. évi változás 5,1 milliárd forint - 1% - volt).

A központi költségvetési szervek és a támogatási célprogramok bevételeinek 2002-2003 évi alakulását az alábbi összeállítás mutatja be:

 Megnevezés

 2002. évi telje- sítés

 2003. évi eredeti előirány- zat

 2003. évi teljesítés

 2003/ 2002. évi teljesítés %-ban

 2003. évi teljesítés az eredeti előirány- zat %-ában

 változás 2003- 2002.

 változás 2003. tény- eredeti előirány- zat

 

 milliárd forintban

 

 

 milliárd forintban

 Bevételek összesen:

 2 611.1

 2 629.3

 2 801.8

 107.3%

 106.6%

 190.7

 172.5

 Ebből:

  

  

  

  

  

  

 0.0

 I. Költségvetési támogatás

 2 027.2

 2 090.3

 2 196.3

 108.3%

 105.1%

 169.1

 106.0

 II. Saját bevételek

 583.9

 539.0

 605.5

 103.7%

 112.3%

 21.6

 66.5

 Ebből:

  

  

  

  

  

  

 0.0

 Működési bevételek

 225.7

 238.2

 246.9

 109.4%

 103.6%

 21.2

 8.7

 - alaptevékenység bevételei

 95.5

 114.2

 104.6

 109.5%

 91.6%

 9.1

 - 9.5

 - alaptevékenységgel öszefüggő egyéb bevételek

 81.0

 81.0

 86.2

 106.4%

 106.5%

 5.2

 5.2

 - egyéb bevételek

 23.9

 20.5

 26.9

 112.4%

 131.0%

 3.0

 6.4

 - áfa bevételek, visszatérülések

 24.9

 22.6

 28.6

 114.8%

 126.6%

 3.7

 6.0

 - kamatbevételek

 0.4

 0.01

 0.6

 150.0%

 6000.0%

 0.2

 0.6

 Felhalmozási és tőke jellegű bevételek

 9.7

 4.3

 7.2

 74.6%

 167.1%

 - 2.5

 2.9

 Támogatások, kiegészítések, visszatérülések, átvett pénzeszközök

  

  

  

  

  

  

 0.0

 ebből átvett pénzeszközök:

 345.3

 295.5

 348.3

 100.9%

 117.9%

 3.0

 52.8

 a) Államháztartáson belülről átvett pénzeszköz

 292.9

 191.0

 291.6

 99.6%

 152.7%

 - 1.2

 100.6

 - Társadalombiztosítástól átvett pénzeszköz

 107.1

 119.1

 133.3

 124.5%

 112.0%

 26.2

 14.3

 - Elkülönített alapoktól átvett pénzeszköz

 34.7

 22.1

 36.9

 106.3%

 166.5%

 2.2

 14.7

 - központi költségvetési szervtől átvett pénzeszköz

 97.7

 32.3

 70.0

 71.7%

 217.0%

 - 27.7

 37.8

 - fejezeti kezelésű előirányzattól átvett pénzeszköz

 48.7

 15.9

 47.3

 97.3%

 297.8%

 - 1.3

 31.4

 - helyi önkormányzatoktól átvett pénzeszköz

 4.7

 1.6

 4.0

 85.7%

 245.6%

 - 0.7

 2.4

 b) Államháztartáson kívülről átvett pénzeszköz

 52.4

 104.5

 56.6

 108.1%

 54.2%

 4.2

 - 47.8

 Támogatási kölcsönök visszatérülése

 2.6

 1.0

 3.1

 120.4%

 327.4%

 0.5

 2.2

Az alaptevékenység bevételei jellemzően a működési bevételek legnagyobb hányadát - 2003. évben 42,4%-át - képezik. Az összes saját bevétel 17,3%-ában, 104,6 milliárd forintra teljesültek, ami a 2002. évi 95,5 milliárd forint teljesítéshez képest 9,1 milliárd forint - 9,5% - növekedést, a 114,2 milliárd forint eredeti előirányzathoz képest ugyanakkor 9,5 milliárd forint - 8,4% - elmaradást jelent. Az évek óta hasonló teljesítési arány visszavezethető arra a szabályozásra, mely szerint e bevételek előirányzatot meghaladó többletének 50%-át használhatják fel az intézmények, a másik 50% a központi költségvetést illeti meg. Ezen előírásból adódóan az intézmények a pontosabb tervezésben (esetlegesen felültervezésben) érdekeltek.

Az alaptevékenységgel összefüggő egyéb bevételek (alaptevékenység során létrehozott áru- és készletértékesítés bevétele, az alaptevékenység körében végzett szolgáltatások ellenértéke, a nyereség nélkül továbbszámlázott szolgáltatások ellenértéke) összege 86,2 milliárd forint, mely a 2002. évi 81 milliárd forint teljesítést, illetve az azzal megegyező tervezett összeget 5,2 milliárd forinttal - 6,5%-kal - meghaladja. (2002. évben a teljesítés elmaradt az előző évi teljesítéstől és a tervezett összegtől egyaránt). E bevételi forma a működési bevételek 34,9%-át, a teljes saját bevételi összeg 14,2%-át tette ki 2003-ban.

Az egyéb bevételek (intézmények egyéb sajátos bevételei és vállalkozási bevételek) tekintetében a 2002. évi 23,9 milliárd forintos teljesítéshez képest 3 milliárd forinttal (12,4%-kal), az eredetileg tervezett összeghez viszonyítva 6,4 milliárd forinttal (31,0%-kal) több bevétel realizálódott 26,9 milliárd forint értékben. Az intézményi bevételek túlnyomó része a helyiségek tartós és eseti bérbeadásából származik. A vállalkozási tevékenység bevételei között kizárólag az ahhoz kapcsolódó áruértékesítés és szolgáltatás bevételei jelennek meg (a többi bevétel a jellegének megfelelő soron szerepel, ld. a vállalkozási tevékenység alakulása című részt), melyek tervezett összege 4,6 milliárd forint, a teljesítés 6,7 milliárd forint, mely megegyezik az előző évi teljesítés összegével.

Az általános forgalmiadó-bevétel és -visszatérülés 28,6 milliárd forint összegben teljesült, egyaránt meghaladva az előző évi teljesítést, illetve a tervezett összeget (3,7 milliárd, illetve 6 milliárd forinttal).

Az előző évekéhez hasonló nagyságrendben, 0,6 milliárd forint kamatbevétel került elszámolásra (2001. és 2002. években 0,4 milliárd forint kamatbevétel folyt be).

A felhalmozási és tőkejellegű bevételek a 2002. évi 9,7 milliárd forinthoz képest 7,2 milliárd forintra teljesültek, ami 2,9 milliárd forinttal magasabb az eredeti előirányzatnál. Ezen belül a tárgyi eszközök értékesítéséből 4,6 milliárd forint (ebből ingatlanértékesítés 1,9 milliárd forint) származott a tervezett (ebből ingatlanértékesítés 1,4 milliárd forint) 3 milliárd forinttal szemben. Közel 0,8 milliárd forint volt az osztalék- és hozambevétel, 0,5 milliárd forint a nem tervezett részvény-, részesedés-értékesítésből befolyt összeg, 1,3 milliárd forint pedig az állami készletek, tartalékok tervezés szerint realizált bevétele.

A támogatások, kiegészítések és átvett pénzeszközök előirányzatán belül az átvett pénzeszközök jogcímen elért bevétel az összes saját bevétel közel 57,5%-át teszi ki (előző évben ugyanez az arány 59% volt), összege 348,3 milliárd forint. Ez a tervezett előirányzatot 52,8 milliárd forinttal - 17,9%-kal - haladja meg. E bevétel döntően (83,7%-ban), államháztartáson belülről átvett pénzeszköz, ezen belül is a legnagyobb részt a társadalombiztosítás pénzügyi alapjaiból származó pénzeszközátvétel teszi ki, 133,3 milliárd forint értékben. Utóbbi a 2002. éves adatokhoz képest 26,2 milliárd forint - 24,5% - növekedést, vagyis teljesítménybővülést mutat. Az elkülönített állami pénzalapokból származó bevétel alig - 2,2 milliárd forinttal - magasabb a 2002. évi szintnél. Ezen bevételekre általánosan jellemző, hogy nehezen tervezhetők, év közben egyedi döntésekkel, sok esetben egyszeri jelleggel jutnak hozzájuk az intézmények. A társadalombiztosítási alapoktól átvett pénzeszközök nagyságrendje a teljesítményfinanszírozás miatt nem tervezhető pontosan.

Míg 2002-ben a központi költségvetési szervtől átvett pénzeszköz az összes államháztartáson belülről átvett pénzeszköz 33,3%-át tette ki, 2003-ban ez az arány 23,9%-ra csökkent, ami egyben 27,7 milliárd forint elmaradást jelent az előző évihez képest.

Az előző évekhez hasonlóan e bevételi kategória az elszámolás technikájából adódóan jelentős halmozódást takar. Ez az oka a tervezett 32,3 milliárd forinttól való eltérésnek a (jelentős pályázati forrásfelosztásból adódó) nehezen tervezhetőség mellett. Ugyanakkor a fejezeten belüli és fejezetek közötti pénzmozgásokhoz kapcsolódva keletkező halmozódások érdemben történő mérséklésére vagy megszüntetésére irányuló elmozdulás megtörtént; a vonatkozó kormányrendelet 2003. január 1-jei hatállyal tartalmaz egyes szükségessé vált korrekciókat (nem csak fejezeten belül, hanem fejezetek között is megszűnt az átadott-átvett pénzeszközként való elszámolás lehetősége, a lebonyolítás előirányzat-módosítás keretében történik). Ennek kihatásaként a tervezettől való eltérés a 2002. évi 78,2 milliárd forintról 37,8 milliárd forintra csökkent.

Az államháztartáson kívülről (külföldről, vállalkozásoktól, lakosságtól stb.) átvett pénzeszközök összege 47,8 milliárd forinttal alacsonyabb az eredeti előirányzatnál, azonban 4,2 milliárd forinttal meghaladja a 2002. évben teljesített összeget.

2.7.3. A kiadások alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2003. évi - támogatással és saját bevétellel fedezett - kiadása 2483,3 milliárd forintra teljesült, amely összeg 377,7 milliárd forinttal, mintegy 17,9%-kal haladja meg a 2002. évi teljesítést. Az Országgyűlés által elfogadott, illetve módosított kiadási előirányzat összességében 2386,6 milliárd forintot tett ki, amelyhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat-maradványának igénybevétele, egyéb költségvetési mérlegsorokról (központi beruházás, központi előirányzatok, általános tartalék) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése, előirányzatok csökkentése. Mindezek következtében az év végi aktuális előirányzat 498,7 milliárd forinttal haladta meg az Országgyűlés által jóváhagyott mértéket. Ennek 1,6%-a kormányhatáskörben, 71,9%-a fejezeti hatáskörben, 26,5%-a intézményi hatáskörben végrehajtott előirányzat-módosításból adódott. Ugyanakkor az év végi aktuális kiadási előirányzathoz viszonyított teljesülés/kifizetés 86,1% volt.

A központi költségvetési szervek 2003. évi kiadásainak alakulását az alábbi táblázat szemlélteti:

 

 

 

 milliárd forint

 2002. évi teljesítés

 2 105,6

 2003. évi eredeti előirányzat

 2 381,5

 2003. évi törvényi módosított előirányzat

 2 386,6

 2003. évi aktuális előirányzat

 2 885,3

 2003. évi teljesítés

 2 483,3

2.7.4. Az előirányzat-maradványok alakulása

A központi költségvetési szerveknél és a különböző fejezeti kezelésű előirányzatoknál (szakmai célfeladatok, tárgyévi célprogramok, beruházások) együtt a gazdálkodás során a 2003. évben 389 milliárd forint előirányzat-maradvány keletkezett (2002. évben 347 milliárd forint). Az előző évek felhasználatlan előirányzat-maradványával (76 milliárd forint) az összes „megtakarítás” 465 milliárd forint, ami 39 milliárd forinttal (9%-kal) haladja meg a 2002. évit. A képződött maradvány eredeti előirányzathoz viszonyított aránya (17,7%) az előző évihez képest 2,1%-ponttal csökkent.

A teljes előirányzat-maradvány megoszlása a következő:

 

 

 

 milliárd forintban

 Megnevezés

 Fejezeti kezelésű előirányzatok maradványa

 Intézményi maradványok

 Összesen

 2003. év előtt keletkezett

 58

 18

 76

 2003. évben keletkezett

 256

 133

 389

 Összes maradvány

 314

 151

 465

 ebből: kötelezettségvállalással terhelt

 310

 145

 455

 kötelezettségvállalással nem terhelt

 4

 6

 10

A 2003. évben keletkezett maradvány összetétele:

 Kiadási megtakarítás

 514 milliárd forint

 Bevételi lemaradás

 125 milliárd forint

A kiadási megtakarítások és a bevételi lemaradások egyenlegéből származó maradvány összetételének arányai az előző évihez képest csak kis mértékben módosultak (2002. évben a kiadási megtakarításból keletkezett maradvány 476 milliárd forint, a bevételi lemaradás 129 milliárd forint volt). A 2003. évi valós bevételi lemaradás ennél lényegesen nagyobb (201 milliárd forint), tekintettel arra, hogy az igénybe vett költségvetési támogatás az előirányzat-módosítási kötelezettség nélkül teljesülő előirányzatoknál közel 76 milliárd forinttal haladta meg a tervezettet. A bevételi lemaradás a jelentősebb költségvetési volumennel rendelkező tárcáknál (GKM 47 milliárd forint, MEH 40 milliárd forint, BM 26 milliárd forint, KvVM 21 milliárd forint) keletkezett. Ezek főbb okai:

- az előző években keletkezett maradvány előirányzatként jelenik meg a beszámolóban, a fel nem használt összeg ezért bevételi lemaradást jelent; ez 76 milliárd forint, melynek döntő része a fejezeti kezelésű előirányzatok felhasználatlan maradványa,

- a betervezett ISPA, SAPARD, PHARE segély-bevételek nem realizálódtak.

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok, célfeladatok, támogatási célelőirányzatok finanszírozásával megbízott fejezeteknél képződtek (GKM, MEH, OM, KvVM, BM), döntő többségük kötelezettségvállalással terhelt.

A kötelezettségvállalással terhelt maradvány megoszlása:

- önrevízió keretében történő befizetés: 7 milliárd forint

- alapokból származó maradvány: 16 milliárd forint

- központi beruházások: 24 milliárd forint

- támogatási célelőirányzatok: 69 milliárd forint

- szakmai fejezeti kezelésű előirányzatok: 227 milliárd forint

- egyéb (főként intézményi) maradvány: 112 milliárd forint

A kötelezettségvállalással nem terhelt maradvány 10 milliárd forintos összegéből 4,5 milliárd forint a fejezeti kezelésű előirányzatok maradványa, 5,5 milliárd forint az intézményeknél keletkezett. Jelentősebb összegek az FVM-nél (2,5 milliárd forint), a PM-nél (1,5 milliárd forint), a MeH-nél (1,2 milliárd forint) és a BM-nél (1 milliárd forint) keletkeztek.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa a 2004. évi felhasználási lehetőségeket növeli. Ezek célja adott: a maradványokat - mint a fentiekből kitűnik - csaknem teljes összegükben kötelezettségvállalás terheli.

2.7.5. A vállalkozási tevékenység alakulása

A központi költségvetési szervek 2003. évi vállalkozási tevékenységből származó bevétele 10,8 milliárd forint volt, mely 2,6 milliárd forinttal alacsonyabb az előző évinél. A vállalkozási tevékenység volumene évről-évre csökken. Az összkiadáshoz viszonyított aránya nem éri el a 0,4%-ot. A vállalkozási bevétel 28,7%-a az Egészségügyi, Szociális és Családügyi Minisztérium, 27,8%-a az Oktatási Minisztérium, 21,3%-a a Környezetvédelmi és Vízügyi Minisztérium intézményeinél realizálódott. A többi fejezet intézményeinél ennél kisebb bevétel teljesült. A vállalkozási tevékenység pénzforgalmi eredménye 2,4 milliárd forint volt, a 2002. évi 1,9 milliárd forinttal szemben. A pénzforgalmi eredményből az alaptevékenységre visszaforgatott összeg közel 1,8 milliárd forint.

2.7.6. Létszám és személyi kifizetések

A központi költségvetési szerveknél a személyi juttatások 2003. évi eredeti előirányzata 798,2 milliárd forint, az év végi aktuális (módosított) előirányzat 836,9 milliárd forint volt. Összesen tehát 38,7 milliárd forinttal, 4,8%-kal nőtt az eredeti előirányzat. A módosítás 39%-a kormányzati, 21,7%-a felügyeleti szervi hatáskörben történt, az intézményi kezdeményezésű aránya 39,3% volt. Az előirányzat ilyen mértékű, kormányzati hatáskörű növelése elsősorban a 2003. évi bérpolitikai intézkedésekkel függ össze („minimálbér” bevezetése és második ütemű illetményemelés a köztisztviselői körben, illetménykiegészítés bevezetése a helyi rendvédelmi szerveknél).

A teljesítés 811 milliárd forintot tett ki, 25,9 milliárd forinttal (3,1%) maradt el a módosított előirányzattól, kb. 1,6%-ra csökkentve az eredeti előirányzattól való eltérést a tárgyévi felhasználásnál. Az elmaradás elsősorban az állományba nem tartozók juttatásainál (17,5%) és a külső személyi juttatásoknál (16,6%) mutatkozott, kevésbé a rendszeres személyi juttatásoknál (3,1%) is, a nem rendszeres személyi juttatások 1,3%-kal, a munkavégzéshez kapcsolódó juttatások pedig 3,5%-kal nőttek. Az állományba nem tartozók juttatásai (megbízási díjak, tiszteletdíj, szerzői díj stb.) összege 41,9 milliárd forint, mely 25,2%-os csökkenést jelent az eredeti előirányzathoz képest, az előző évi teljesítést pedig 16,7%-kal haladja meg.

A teljes és részmunkaidőben foglalkoztatottaknál a személyi juttatásokon belül a rendszeres személyi juttatások teljesítése 593,1 milliárd forintot tett ki, ami 20,3 milliárd forinttal, 3,3%-kal kevesebb az eredeti előirányzatnál. A munkavégzéshez kapcsolódó juttatások (jutalom, túlóra, helyettesítés stb.) összege 92,2 milliárd forint, ami tendenciájában az előző évekhez hasonlóan - az előbbi megtakarításra alapozva - 33,1 milliárd forinttal (56%) haladta meg az eredeti előirányzatot. A többlet döntő többségét (29,1 milliárd forint) jutalmak kifizetésére fordították. Az összes jutalom a rendszeres személyi juttatás 9,1%-a, vagyis öt heti juttatásnak megfelelő (2002-ben ez az arány szintén öt heti volt).

A rendszeres személyi juttatások egy főre jutó éves összege 2106 ezer forint (kb. havi 162 ezer forint), a munkavégzéshez kapcsolódó juttatásoké 327 ezer forint, összesen 2433 ezer forint volt. A bruttó átlagkereset-növekedés 13,3% az előző évihez viszonyítva. Fő összetevői: 2002. évi közalkalmazotti illetményemelés áthúzódó hatása, az igazságszolgáltatásban dolgozók kétütemű, valamint a köztisztviselők második ütemű illetményemelése.

A foglalkoztatottak sajátos juttatásai (végkielégítés, jubileumi jutalom, napidíj stb.) 44,9 milliárd forintot tettek ki, ez 8,3 milliárd forinttal több az eredeti előirányzatnál. A személyhez kapcsolódó költségtérítés (ruházati-, közlekedésiköltség-térítés, üdülési hozzájárulás stb.) 30,1 milliárd forint, a növekedés 24,9%-os. A növekedés egyik összetevője, hogy a köztisztviselői ruházatiköltség-térítés mértéke év közben az illetményalap 150%-áról 200%-ára emelkedett.

A központi költségvetési szerveknél foglalkoztatottak átlagos statisztikai létszáma 281 590 fő volt. Ebből köztisztviselő 62 537 fő (22,2%), közalkalmazott 119 407 fő (42,4%), bíró, ügyész, igazságügyi alkalmazott 13 661 fő (4,9%), a rendvédelmi szervek hivatásos állományú tagja 56 953 fő (20,2%), a Honvédelmi Minisztérium szerveinél foglalkoztatott hivatásos állományúak száma 23 975 fő (8,5%), az egyéb bérrendszer alá tartozó munkavállaló 4 651 fő, választott tisztségviselő 406 fő.

A központi költségvetési szerveknél a 2003. évi engedélyezett létszámkerethez képest 5%-kal kevesebb a foglalkoztatottak éves átlagos létszáma, azonban az előző év tényleges foglalkoztatotti létszámához képest jelentős változás nincs. A Kormány által 2003. év végén elrendelt létszámcsökkentés (6 472 fő) hatása 2004/2003. év viszonylatában mutatható ki.

2.7.7. A bevételek és kiadások, valamint a létszám kormányzati funkciónkénti alakulása („A központi költségvetési szervek működési előirányzatai” táblázat alapján)

A központi költségvetési szervek kiadásainak funkcionális megoszlása alapján 2003. évben csökkent az állami működési funkcióra költött források aránya 49,2%-ról 44,1%-ra, a jóléti funkcióra költött források aránya 36,7%-ról 34,2%-ra, miközben a gazdasági funkcióra szánt kiadások aránya nőtt 14,0%-ról 21,6%-ra. A gazdasági funkciót ellátó intézmények és feladataik, programjaik kiadása növekedett a legnagyobb mértékben, 2003. évben 82,1%-kal haladta meg a 2002. évit. Ebben jelentős szerepet játszott egyes támogatásoknak és programoknak a költségvetés mérlegsorai közötti technikai átsorolása (pl. egyes agrár- és vidékfejlesztési szakmai támogatások, gyorsforgalmi úthálózat-fejlesztési program). Ennek figyelembevételével a gazdasági funkción belül kiemelkedően emelkedett a közlekedési és távközlési tevékenységekre és szolgáltatásokra (169,7%), a mezőgazdaságra (76,4%), egyéb gazdasági tevékenységekre és szolgáltatásokra (19,6%), környezetvédelemre (42,4%) költött források összege. A jóléti funkcióra szánt kiadások 10,0%-kal növekedtek. Átlag felett emelkedett a lakásügyekre (126,5%), közegészségügyi tevékenységre és szolgáltatásokra (12,4%), hitéleti tevékenységre (38,9%) fordított kiadások összege. A legszerényebb mértékben az állami működési funkcióra fordított kiadások növekedtek (5,6%), ugyanakkor ezen belül a kutatás-fejlesztésre szánt kiadások közel 35%-kal emelkedtek.

A fenti funkcionális főcsoportokon belül az egyes funkció- és tevékenység-csoportoknál a ráfordítások a következőképpen alakultak.

Állami működési funkciók

A törvényhozó és végrehajtó szervek körébe az Országgyűlés és az egyéb államhatalmi szervek, a minisztériumok igazgatása, egyéb központi igazgatási szervek, illetve ezen szervek központi beruházásai, a hozzájuk kötődő ágazati és célelőirányzatok tartoznak. A törvényhozó és végrehajtó szervek kiadása 2003-ban 168,3 milliárd forint volt, ami az előző évi teljesítésnél 1,5 milliárd forinttal (csupán 1,0%-kal) magasabb. A támogatások 131,1 milliárd forintról 145,0 milliárd forintra való 10,6%-os növekedését ellensúlyozta a bevételek és az azokból teljesített kiadások 27,7%-os (36,8 milliárd forintról 26,6 milliárd forintra) csökkenése.

A kiadás, illetve támogatás növekedése részben a személyi juttatási előirányzatnak az államhatalmi szerveknél és a minisztériumoknál történt 2003. évi második ütemű köztisztviselői illetményemeléssel függ össze. A bevételek csökkenésének indoka, hogy az IM-nél (az év közben végrehajtott jogi szakvizsga díjtételének növekedése és a mérleg-közzétételi díjat befizetők megnövekedett számának teljesítése) és az OM-nél (az OM Alapkezelő Igazgatósága által ellátott pályázati rendszerű feladatokhoz átvett pénzeszközök összegének növekedése) való jelentősebb növekedést a HM-nél (2002-ben pályázaton elnyert összegként egyszeri bevétel jelentkezett) a PM-nél, a BM-nél (2002-ben bizonyos Phare bevételek az igazgatásban kerültek elszámolásra) az IHM-nél és a GKM-nél (a minisztériumok 2002. évi átszervezéséből adódó 2003. évi kihatás) történt csökkenés jelentősen meghaladta.

A törvényhozó szervek kiadásainak döntő része az Országgyűlés hivatali szerveinél jelentkezik, ahol 2003-ban 10%-os növekedés ment végbe. Ezt elsősorban az Országházban megvalósult jelentős informatikai beruházások, irodacsoportok felújítása idézte elő. Megkezdődött továbbá az Országház XI-XIII. számú homlokzatainak rekonstrukciója.

A végrehajtó szervek költségvetésének jelentős részét a minisztériumok és a MeH igazgatása teszi ki. E körben a támogatások összege 79,7 milliárd forintról 96,5 milliárd forintra (21%-kal) nőtt, a bevételek 23,3 milliárd forintról 15 milliárd forintra (36%-kal) csökkentek, ami a kiadások mintegy 9%-os növekedését eredményezte. Jelentős növekedés történt mindenekelőtt az ESzCsM (Hatósági és Engedélyezési Hivatal létrejötte az igazgatáson belül), a GYISM (a Budapest Sportaréna felépítéséhez kapcsolódó hitel visszafizetéséhez szükséges központi költségvetési támogatás, illetve a Rendezvénycsarnok Rt. tőkeemelése), az IHM és az FMM (a minisztériumok 2002. évi átszervezéséből adódó 2003. évi kihatás) igazgatási kiadásainál történt. Utóbbi okra vezethető vissza a GKM igazgatásában bekövetkezett nagymértékű (52,4%-os) kiadáscsökkenés. (A GKM igazgatási kiadások között került elszámolásra 2002. évben a KöViM igazgatás kiadása, függetlenül attól, hogy a minisztériumi feladatok három fejezethez kerültek át.)

A pénzügyi és költségvetési tevékenységek és szolgáltatások kiadása 154,4 milliárd forint, bevétele 14,0 milliárd forint, támogatása 140,5 milliárd forint volt. Összességében a kiadás a 2002. évi teljesítéshez képest 9,4 milliárd forinttal (5%), a bevétel 1,1 milliárd forinttal (7%), a támogatás pedig 7,1 milliárd forinttal (4%) csökkent.

Az APEH 2003. évi kiadása 76,4 milliárd forint, ami 5,1 milliárd forinttal (6%) csökkent az előző évihez képest. A 0,6 milliárd forint saját bevétel 2,7 milliárd forinttal, a 71,6 milliárd forint támogatás 7,9 milliárd forinttal kevesebb az előző évinél.

A kiadáscsökkenés a dologi és felhalmozási kiadásoknál jelentkezik. A takarékos gazdálkodás keretében az APEH az előző évinél kevesebbet költött készletbeszerzésre, kommunikációs szolgáltatásra, kiküldetésre és reprezentációra. A felhalmozási kiadásoknál tapasztalható jelentős csökkenés oka, hogy 2002-ben fejeződtek be nagy ingatlanberuházások (pl. Dél-budapesti Igazgatóság Vaskapu utcai ingatlan, Miskolci új irodaház).

A Vám- és Pénzügyőrség 2003. évi kiadása és saját bevétele a 2002. évi teljesítéssel közel azonos szinten alakul. A kiadási előirányzaton belül a működési és felhalmozási kiadások aránya jelentősen megváltozott. Az intézmény a 2002. évi megtakarításai terhére több, a 2003. évi költségvetési tervjavaslatában szereplő szakmai igényét (szoftverfejlesztés, gépjárműállomány korszerűsítése) előre tudta hozni. Az intézmény a 2002. évi intézményi felhalmozási kiadásai terhére finanszírozta az EU Inter-operabilitási projekt I. üteme szoftver és hardver hátterének kialakítását, míg a későbbi ütemek Kormányzati beruházás keretében valósultak meg.

A Működési kiadásokon belül a személyi juttatások és a munkaadókat terhelő járulékok növekedése a rendvédelmi szervek hivatásos állományú tagjai illetményrendszerének javításából (Hszt. módosítása), illetve a közalkalmazotti szféra illetményemeléséből adódott."

A kincstári vagyonkezelés és -hasznosítás kiadási előirányzata 4,3 milliárd forint, mely 3,1 milliárd forinttal kevesebb az előző évinél. A csökkenés oka, hogy 2002-ben a vételre felajánlott termőföldek megvásárlásához szükséges összeg innen került átadásra az FVM-hez, ami egyszeri jellegű feladat volt.

A külügyek kiadási előirányzata az előző évihez képest 14,5%-kal, 46,4 milliárd forintról 53,2 milliárd forintra, támogatása 37,7 milliárd forintról 38,4 milliárd forintra nőtt.

A bevétel 9,3 milliárd forintról 13,9 milliárd forintra emelkedett, mely 49,5%-kal haladta meg az előző évi teljesítést. Az emelkedés magában foglalja a fejezeten belül a külképviseletek deviza alcímről összesen 4,7 milliárd forintos, saját hatáskörben végrehajtott pénzeszközátadás összegét is.

Az alapkutatás - támogatási célprogramokat nem tartalmazó - kiadásai 37,4 milliárd forintról 50,3 milliárd forintra (34,7%-kal), a támogatások pedig 21,1 milliárd forintról 37,9 milliárd forintra (79,8%-kal) nőttek a 2002. évi teljesítéshez képest. A K+F szférában kimutatott 2003. évi jelentős működési többletek döntő részben a közalkalmazotti béremelés áthúzódó hatásából, valamint a szabályozás-változásból (elszámolástechnikai) adódnak. A bevételek látszólagos csökkenése szintén technikai átrendezés (halmozódások kiszűrése) eredménye.

A védelem működési kiadásai a költségvetési évben összesen 257,6 milliárd forintot tettek ki, mely 31,0 milliárd forinttal (13,7%-al) haladta meg az előző év hasonló szerkezetű kiadásait. A támogatások összege 35,8 milliárd forinttal nőtt, mely 16,5% emelkedést jelent.

A Honvédelmi Minisztérium fejezet működési kiadása - mely nem tartalmazza a más funkciókba sorolt igazgatási, felsőoktatási, egészségügyi, igazságszolgáltatási, valamint a kormányzati frekvencia működtetésével kapcsolatban felmerült 46,6 milliárd forint összegű kiadásokat - 257,5 milliárd forint volt.

A NATO definíciónak megfelelő védelmi kiadások 353,1 milliárd forintot tettek ki, mely a GDP 1,9%-ának felel meg. Ezen kiadások tartalmazzák a Honvédelmi Minisztérium 313,1 milliárd forint, a BM határőrség 39,8 milliárd forint, valamint az egyéb védelmi kiadások címén (hadiipari kapacitás fenntartása, országmozgósítási feladatok végrehajtása, K-600 hírrendszer működtetése) 1,2 milliárd forint összegű teljesítését.

Az igazságszolgáltatási funkcióba tartozó szervek és fejezeti kezelésű előirányzatok kiadásai mintegy 72 milliárd forintot tettek ki 2003-ban, ami közel 15,4 milliárd forinttal (27%-kal) magasabb a 2002. évi teljesítésnél. Ez - hasonlóan az előző évek tendenciáihoz - átlagos növekedésnek felel meg. A 66,4 milliárd forintos támogatás 33%-kal, míg az 6,9 milliárd forintot kitevő bevétel 17%-kal növekedett az előző évihez képest.

A kiadások több mint 70%-a a Bíróságok, közel 30%-a pedig a Magyar Köztársaság Ügyészsége fejezetnél jelenik meg. Előbbinél 9,6 milliárd forintot (23%-ot), utóbbinál 3,9 milliárd forintot (22%-ot) tett ki a növekedés. A támogatás 13,2 milliárd forinttal (38%), illetve 3,3 milliárd (20%) forinttal haladta meg az előző évi teljesülést. A saját bevételek alakulása nem volt azonos a két fejezetnél: míg a Bíróságoknál 12%-kal kisebb, addig az Ügyészségeknél 52%-kal magasabb összegben teljesültek, mint 2002-ben (oka: az ügyészség bevételeire az esetlegesség jellemző.)

A költségvetési támogatás megnövekedett összege mindkét fejezetnél biztosította az eredményes gazdálkodás személyi és tárgyi feltételeinek kialakítását. A növekményből a Bíróságoknál 541,8 millió forint, az Ügyészségeknél 223,1 millió forint az igazságügyi és az ügyészségi alkalmazottak második ütemű illetményemeléséből, valamint a köztisztviselőkével azonos bérszínvonal biztosításából adódó többletkiadásokat fedezte. A további többlettámogatás mindkét fejezetnél épületrekonstrukciós munkálatok elvégzését, infrastrukturális fejlesztéseket tett lehetővé, biztosította a Be. törvény módosításából eredő létszám- és egyéb fejlesztéseket. PHARE támogatás állt rendelkezésre az európai uniós követelményekhez igazodó informatikai rendszerek fejlesztésére és működtetésére. A Bíróságok támogatási növekménye továbbá a Szabálysértési és a Pp. törvény módosításából eredő, valamint a hatósági eljárásban közreműködők díjának rendezése miatti többletek finanszírozását is lehetővé tette.

A büntetés-végrehajtási igazgatás és működtetés funkcióhoz az Igazságügyi Minisztérium fejezet kiadásainak több mint háromnegyedét kitevő büntetés-végrehajtás intézményrendszere, s a hozzá kapcsolódó fejezeti kezelésű előirányzatok tartoznak. A büntetés-végrehajtás kiadásai 2003-ban 37,5 milliárd forintot tettek ki, ami csupán kis mértékben volt magasabb a 2002. évi 37,3 milliárdos - a megelőző évihez képest jelentős növekedést mutató - értéknél. A támogatás 33,6 milliárdról 34,0 milliárd forintra nőtt, a bevétel 3,8 milliárdról 3,4 milliárdra csökkent.

A két évvel korábbinál mintegy 35%-kal magasabb támogatási szint fedezte a rendvédelmi szervek hivatásos állományú tagjai új illetményrendszerének 2001. évi bevezetéséből adódó többletkiadásokat, valamint a 2002. évi 30%-os illetményemelés, a minimálbér emelése, s a közalkalmazottak 50%-os béremelése kihatását.

Többletforrás biztosította a Veszprém Megyei Bv. Intézetnél jelentősebb, illetve más bv. intézetekben kisebb mértékű létszámfejlesztés (összesen 226 fő) költségvetési igényét. A dologi kiadások többlete a létszámemelkedéssel összefüggő kiadások fedezetén túl megteremtette a fogvatartottak élelmezési normája 8%-os emelésének forrását.

A felhalmozási kiadások fedezték a 70 új fogvatartotti férőhelyet biztosító Jász-Nagykun-Szolnok Megyei Bv. Intézet beruházási munkáinak befejezését, elkészült a Budapesti Fegyház és Börtön kültéri sportudvara és sétálóudvara, befejeződött a Borsod-Abaúj-Zemplén Megyei Bv. Intézet és a Fiatalkorúak Regionális Intézete (Szirmabesenyő) beruházása I. és II. üteme, valamint egyéb rekonstrukciók, felújítások valósultak meg. A büntetés-végrehajtás emellett 2003-ban is több, a fogvatartás biztonságát szolgáló beruházást valósított meg, biztonságtechnikai eszközöket és gépjárműveket szerzett be, informatikai korszerűsítést végzett.

2003-ban új jogcímmel bővült a bv. költségvetése. A BVOP koordinálásával megvalósuló „A börtönkörülmények javítása a fiatalkorú bűnelkövetőknek a társadalomba való visszailleszkedésének megkönnyítése érdekében” nevű programra 123,4 millió forint került felhasználásra.

A rend- és közbiztonsági funkciót ellátó szervezetek 2003. évi kiadása meghaladta a 240 milliárd forintot, ami mindössze 2,6 milliárd forinttal (1,1%-kal) több, mint 2002-ben volt. A kiadások 92%-át (220,8 milliárd forint) támogatás finanszírozta, ami a bevételek - mindössze 15,3 milliárd forint - 14%-ot meghaladó csökkenése miatt 2,7%-kal több, mint 2002-ben volt.

A viszonylag alacsony növekedési ütem ellenkező előjelű változások eredőjeként alakult ki:

A rendőrség, a határőrség, illetve egyéb kisebb célfeladatok (pl. társadalmi önszerveződések támogatása) működési jellegű kiadásai (támogatásai) emelkedtek, míg a beruházások - egyes nagyobb programok (EU csatlakozáshoz nyújtott segélyek, hozzáadott hazai forrásokkal együttes felhasználása pl. Határőrség, Vám- és pénzügyőrség határátkelőhely-létesítései, -bővítései, katasztrófavédelem fejlesztései) befejezése miatt - csökkentek, egyes egyszeri jellegű feladatok 2002-ben (amerikai terrortámadással összefüggésben felmerült többletfeladatok) „bázisnövelő” hatást mutattak.

Hasonló szerkezetű változások voltak a polgári nemzetbiztonsági szolgálatok pénzügyi teljesítéseinél. A működési jellegű kiadások emelkedtek, míg az ún. speciális eszközfejlesztési program (lehallgató rendszer) több évig tartó kiépítése 2002-ben befejeződött, 2003-ra csupán kisebb teendők maradtak.

A tűzvédelemre a központi szervek 2003-ban 17,2 milliárd forintot használtak fel, valamelyest (1%-kal) kevesebbet, mint 2002-ben. A támogatások kisebb (szintén 1%), a bevételek nagyobb (majdnem 16%-kal) mértékben csökkentek. A kisebb felhasználást az tette lehetővé, hogy 2003-ban kevesebb volt az ár- és belvízkárok elleni védekezési teendő.

Jóléti funkciók

A felsőoktatás működési és intézményi felhalmozási kiadása (az intézmények valamennyi funkciót tartalmazó, valamint a fejezetek központi felsőoktatási kiadása) az előző évi teljesítéshez képest (290,0 milliárd forint) 348,6 milliárd forintra, mintegy 58,6 milliárd forinttal (20,2%) nőtt. Ezen belül a támogatás 197 milliárd forintra (38,7 milliárd forinttal, 24,5%), a bevétel 154,5 milliárd forintra (13,9 milliárd forinttal, 9,9%) emelkedett. E funkcióhoz a felsőoktatási intézmények képzési és fenntartási feladatait, intézményi infrastrukturális fejlesztéseit, a hallgatók juttatásait, egyéb ösztöndíjakat, felsőoktatási szakmai fejlesztéseket, továbbképzéseket biztosító előirányzatok tartoznak. Itt jelennek meg továbbá egyes K+F célú forrásokból felsőoktatási intézmények által elnyert összegek is.

A kiadások változása elsősorban a 100 napos program keretében 2002. szeptember 1-jétől megvalósított, átlagosan 50%-os illetményemeléssel, valamint a 30%-os hallgatói ösztöndíjnöveléssel járó jelentős támogatásnövekedés éves hatásának megjelenésével magyarázható. Ezen túlmenően az államilag finanszírozott hallgatói létszám emelkedése, a felsőoktatási körben felhasznált K+F célú források bővülése, a doktorandusz-ösztöndíj, a köztársasági ösztöndíj és az oktatói, kutatói ösztöndíjak összegének - részben az illetményemeléssel összefüggő - változása, egyes főiskolai és egyetemi beruházások intézményi megvalósítása, továbbá az intézményi bevételek és pénzeszközátvételek növekménye is jelentős mértékben hozzájárult a kiadások emelkedéséhez.

Az egyéb oktatás funkciót alkotó oktatási intézmények, háttérintézmények, regionális átképző központok, közalapítványok, egyes központi köz- és felsőoktatási, szakképzési feladatok, Phare programok működési kiadása az előző évi teljesítéshez képest (48,2 milliárd forint) 44,8 milliárd forintra, mintegy 3,4 milliárd forinttal (7,1%) csökkent. A támogatás 28,3 milliárd forintra (1,5 milliárd forinttal, 5,6%) nőtt. A kiadások csökkenését a gyermekétkeztetési támogatás rendszerének átalakítása (a forrásnak az önkormányzati alrendszerbe történő átadása), valamint egyes, pályázati rendszerű támogatásokhoz kapcsolódó feladatoknak más (igazgatási funkcióhoz tartozó) intézményekhez történő áthelyezése eredményezte. Utóbbi indokolja az e funkción megjelenő bevételek mintegy 6,0 milliárd forintos (27%-os) csökkenését is. Az átszervezés a feladatok megvalósítása szempontjából visszalépést nem jelentett.

A kulturális tevékenységekre és szolgáltatásokra fordított 2003. évi tényleges működési kiadás 60 milliárd forint, ami az előző évi teljesített kiadáshoz viszonyítva 6%-kal, 4 milliárd forinttal kevesebb. A saját bevételek 8,7 milliárd forintban realizálódtak, ami a 2002. évihez képest 1,5 milliárd forint csökkenést jelent. A 2003. évi tényleges működési támogatás 52,7 milliárd forint, amely 154 millió forinttal kevesebb az előző évinél. A támogatás 10 költségvetési fejezetnél került felhasználásra, döntő része a Nemzeti Kulturális Örökség Minisztériumánál.

A kiadási és támogatási előirányzat csökkenését Nemzeti Színház Rt. 2003. évben már nem jelentkező 10,0 milliárd forint összegű alaptőke-emelés megszűnése indokolja. A bevételek csökkenését nagyobbrészt a Nemzeti Kulturális Örökség Minisztériumánál a bevételi halmozódás kiszűrése eredményezte.

A kulturális intézmények támogatási előirányzatának közel 3 milliárd forint összegű növekedését a személyi juttatások 2003. évi szintrehozása emelte.

2003 decemberében elfogadásra került a mozgóképről szóló 2004. évi II. törvény. A törvény célja, hogy megfelelő jogi háttér és a szükséges erőforrások egyidejű biztosításával a magyar filmgyártás a gazdasági és kulturális versenyben sikeresen helyt tudjon állni. A filmszakmai támogatások 2003. évi tényleges összege 3,2 milliárd forint volt, az első filmesek támogatását 200,0 millió forint szolgálta. A 2003. évi támogatási összeg felosztásáról a Magyar Mozgókép Közalapítvány Kuratóriuma, a Filmszakmai Kerekasztal ajánlásait is figyelembe véve döntött.

A Nemzeti Örökség Program keretében 139 hazai és 96 határon túli örökségvédelmi program került támogatásra, több mint 370 millió forint értékben pályázat, illetve egyedi elbírálás alapján. A Deák-évforduló támogatásban részesült helyszínei: Söjtör, Deák Ferenc szülőházának külső-belső felújítása, Kehidakustány, Deák-kúria külső-belső felújítása, kiállítás rendezésének támogatása. Az Európai Örökség Napok Kulturális Örökség Napjai rendezvénysorozat 2003. évi eseményei szeptemberben „Zsolnay házdísznézőben” címmel, sikeresen lezajlottak. A program 150 település 440 helyszínén fogadta a látogatókat.

A Nemzeti Kulturális Örökség Minisztériuma 2003. évi gazdálkodásának eredményeként kimutatott 8,9 milliárd forint előirányzat-maradvány alapvetően a beruházási és a pályázati feladatok teljesítése területén jelentkezik. A maradvány az előző évihez képest kismértékben növekedett.

A társadalombiztosítási és jóléti szolgáltatások kiadási előirányzatának teljesítése báziskorrekciót követően 4%-kal növekedett az előző évihez képest. A támogatási előirányzat teljesítése a kiadási előirányzathoz hasonló mértékben, mintegy 3,3%-kal emelkedett.

A bázis korrigálása az alábbi okok miatt vált szükségessé:

A hozzájárulás a hadigondozásról szóló törvényt végrehajtó közalapítványhoz előirányzat kiadása, illetve támogatása az életüktől és szabadságuktól politikai okból jogtalanul megfosztottak egyszeri kárpótlásának 2002. évi kifizetése következtében 26,1 milliárd forinttal növelésre került.

A nyugdíjas-nyilvántartás informatikai rendszerének fejlesztésére az előző évről áthúzódó kiadások kerültek elszámolásra 2002-ben 500 millió forint mértékben.

2003-tól megszüntetésre került a TV készülék üzembenntartási díj, s így az ennek támogatására fordított előirányzat is megszűnt. (4788,8 millió forint)

A sport- és szabadidős tevékenységekkel és szolgáltatásokkal kapcsolatos feladatok összes támogatása 2003-ben 18,5 milliárd forint volt, az összkiadás 18,3 milliárd forint, mely a 2002. évi 74,1%-a. A bevételek 120,5 millió forintot értek el. A GyISM fejezetben az előirányzatok rendje az előző évihez képest jelentősen átalakult, igazodik a programok tartalmához.

A támogatások csökkenésének indoka, hogy 2002-ben egyszeri feladatként jelentkezett az Universiade támogatása, a Bozsik program korábbi évben 4,2 milliárd forintos támogatása, átalakultak, illetve összevonásra kerültek a korábbi sportlétesítmény-fejlesztési célt szolgáló előirányzatok, mely a bevételek csökkenésének is indoka.

Csökkent továbbá a totó, illetve bukmékeri rendszerű fogadások játékadójából befolyt támogatások összege.

A 2004-es olimpiához közeledve jelentősen növekedett az olimpiai részvétel támogatása (15,0-ról 75,0 millió forintra), illetve a MOB támogatása. Ugyancsak az előző évihez képest 98%-kal növekedett a Zánka Gyermek- és Ifjúsági Üdülőközpont és ifjúsági turizmus támogatására szolgáló előirányzat összege. Újabb kiadást jelentett a Budapest Sportcsarnok üzemeltetésével és fenntartásával kapcsolatos állami feladatok finanszírozása. Az Európai Unióhoz való csatlakozás programjai között megjelent az Esélyegyenlőség biztosítása a fogyatékkal élők számára, illetve a Kábítószerügyi Információs Szolgáltató Irodák létrehozásának támogatását szolgáló támogatási előirányzat is összességében 116,4 millió forinttal.

A támogatási összeg négy költségvetési fejezet között oszlik meg, ennek meghatározó részét a Gyermek- Ifjúsági- és Sportminisztérium fejezeti kezelésű előirányzatai tartalmazzák.

A gyermekek és fiatalok programjai, szervezetei, kezdeményezései támogatásának egy részét a gyermek- és ifjúsági alapprogram támogatása megnevezésű előirányzat tartalmazza. A GYIA a pályázatokon keresztül a gyermek- és ifjúsági szervezetek, valamint a felnövekvő korosztályok élethelyzetének javításáért, lehetőségeik bővítéséért tevékenykedő társadalmi szervezetek, alapítványok és intézmények tevékenységét támogatja. Az előirányzat támogatási összege 2003-ban 436,0 millió forint volt.

Az egészségügyi funkcióhoz tartozó kiadások 2003. évi teljesítése 159,0 milliárd forint, amely 12,4%-kal haladja meg az előző évit. A tényleges bevételek nagyságrendje 85,8 milliárd forint, a támogatások, pedig 78,1 milliárd forintos összegben teljesültek. A bevételek 15,8%-kal, a támogatások 20,3%-kal magasabbak az előző évinél.

A funkciócsoporton belül a központi költségvetési szervekhez kapcsolódóan két alfunkciónak van meghatározó szerepe:

A kórházi tevékenységek és szolgáltatások funkció kiadásainak részaránya az összes kiadáson belül 65,5%. Ide tartoznak az Egészségügyi, Szociális és Családügyi Minisztériumhoz, a GKM-hez, a HM-hez és a BM-hez tartozó, alapvetően fekvőbeteg-ellátást végző egészségügyi intézmények, valamint az Országos Mentőszolgálat. Kiemelést érdemel, hogy nem e funkcióba kerülnek besorolásra az egyetemi klinikák, mivel a módszertan ezen intézményeket egységesen az oktatási funkció alá tartozónak tekinti.

A közegészségügyi tevékenységek és szolgáltatások kiadásainak részaránya 29,5%. A kiadások nagyobbik részének forrását a központi költségvetési támogatás biztosítja, mivel ide kerülnek besorolásra az állami feladatokat ellátó Állami Népegészségügyi és Tisztiorvosi Szolgálat, valamint az Országos Vérellátó Szolgálat intézményei.

Az egészségügyi funkcióhoz tartozó kiadások növekedésének meghatározó oka a Kormány első 100 napos programja keretében megvalósított, az egészségügyi dolgozókat is érintő átlagosan 50%-os illetményemelés 2002 szeptemberétől történő végrehajtása. A teljes évi pénzügyi fedezet biztosításra került 2003-ban, részben a társadalombiztosítás által, részben pedig a központi költségvetésből finanszírozott intézményi kört érintően, ami jelentősen megnövelte a kiadásokat.

Gazdasági funkciók

A tüzelő- és üzemanyag, valamint energiaellátási feladatok intézményei (Műszaki Biztonsági Főfelügyelet, Magyar Energia Hivatal, Országos Atomenergia Hivatal) feladatainak kiadási előirányzata 5,5 milliárd forint volt, ami az előző évinél 0,8 milliárd forinttal magasabb. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - saját bevételből (5,1 milliárd forint) látták el, ami az előző évihez képest 0,8 milliárd forinttal nőtt. Költségvetési támogatásuk (Országos Atomenergia Hivatal 0,44 milliárd forint) az előző évihez képest alig változott.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és ágazati feladatok kiadása 170,4 milliárd forint volt, ami 73,8 milliárd forinttal (76,4%-al) nőtt a 2002. évi teljesítéshez képest. A saját bevétel 52,5 milliárd forint, ami 6,2 milliárd forinttal (13,6%-al), a támogatás pedig 121,2 milliárd forint, ami 67,6 milliárd forinttal (126,5%-al) több az előző évinél.

A kiadási és támogatási előirányzatok ilyen mértékű növekedését alapvetően (elszámolási technikai) szabályozás-változás okozza. Azok az agrár- és vidékfejlesztési előirányzatok (agrárberuházások, erdőtelepítés, melioráció, agrárgazdasági szolgáltatások, vidéki térségek felzárkóztatása), melyek korábban támogatási célelőirányzatnak minősültek, „szakmai fejezeti kezelésű előirányzattá” váltak és a központi költségvetés mérlegében a költségvetési szervek között jelennek meg.

A kiadási előirányzatok fenti növekményéből 5,5 milliárd forint a tényleges többlet a megelőző időszakihoz viszonyítva. A többletkiadások az európai uniós csatlakozáshoz szükséges intézményfejlesztési feladatokat szolgálták a Kifizető ügynökség és az Élelmiszerbiztonsági Hivatal felállításával, továbbá a szükséges adatbázisok létrehozásával és az ellenőrzési rendszerek kialakításával a nevezett új intézményeken túlmenően az állat- és növény-egészségügyi, a földművelésügyi, valamint a földhivatali szakigazgatási intézményeknél.

A közlekedési és távközlési tevékenységek és szolgáltatások kiadása 166,1 milliárd forint, bevétele 58,3 milliárd forint, támogatása 130,2 milliárd forint volt. Összességében a kiadás a 2002. évi teljesítéshez képest 104,5 milliárd forinttal (62,9%), a bevétel 1,7 milliárd forinttal (2,9%), a támogatás pedig 121,3 milliárd forinttal (93,2%) nőtt. A kiadási és támogatási növekedésben a Felzárkóztatási Infrastrukturális Fejlesztési Alapprogram keretében 2003. évben induló közúthálózati és vasúti fejlesztések voltak a meghatározók. A gyorsforgalmi úthálózat-program 87,3 milliárd forinttal, a vasúthálózat-fejlesztések és pálya-rehabilitációs feladatok 12,5 milliárd forinttal növelték a kiadási és támogatási összegeket. A bevételek 1,7 milliárd forintos növekedése a Közlekedési Felügyeletek, a Hírközlési Intézmények és az Útgazdálkodási és Koordinációs Igazgatóság mintegy 3,9 milliárd forintos többletéből és a HungaroControl Magyar Légiforgalmi Szolgálat 1 milliárd forintos, valamint az ISPA projektek 1,2 milliárd forintos bevétel csökkenéséből adódik.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 163,2 milliárd forint, ami 54,2 milliárd forinttal (49,7%-al) több a 2002. évi teljesítésnél. A saját bevételek 74,1 milliárd forintos előirányzata 3,3 milliárd forinttal (4,7%-al), a támogatások 103,5 milliárd forintos előirányzata 58,8 milliárd forinttal (131,5%-kal) haladja meg az előző évi teljesítést.

A kiadási és támogatási előirányzatok ilyen mértékű növekedését döntően a szabályozás változása (elszámolási technika) okozza (a kiadási növekményből 41,5 milliárd forint, a támogatás-növekményből 37,7 milliárd forint). Azok a vállalkozási célelőirányzatok (kis- és középvállalkozások, regionális gazdaságépítés, turisztika), melyek korábban támogatási célelőirányzatnak minősültek, „szakmai fejezeti kezelésű előirányzattá” váltak és a központi költségvetés mérlegében a költségvetési szervek között jelennek meg.

A támogatási előirányzatok összes növekményéből 21,1 milliárd forint a tényleges többlet a megelőző időszakihoz viszonyítva. Ez az összeg döntően a térség- és település-felzárkóztatás (11,3 milliárd forint), továbbá az EU csatlakozás miniszterelnökségi (4,7 milliárd forint) és környezetvédelmi (6,1 milliárd forint) nemzeti programjai növekedésének, valamint a katasztrófa-elhárítás (árvízmentes időszak miatti) 1,1 milliárd forintos csökkenésének egyenlegéből adódik.

A környezetvédelem intézményi és ágazati célfeladatainak kiadása 27,3 milliárd forint volt, ami az előző évi teljesítéshez képest 8,1 milliárd forinttal (43%) növekedett. A 9,2 milliárd forint saját bevétel 0,4 milliárd forinttal, a 16,4 milliárd forint támogatás 5,9 milliárd forinttal magasabb az előző évinél.

A kiadásnövekedés jelentős részét - az új előirányzatként megjelenő - Nemzeti Agrár- környezetvédelmi Program teszi ki (3,8 milliárd forint). Az EU csatlakozás környezetvédelmi Nemzeti Programjai és kormányzati feladatain belül a Győr város szennyvíztisztító telepének fejlesztésére mintegy 900 millió forint, a Szeged térségi szennyvízkezelési rendszer és csatornahálózat fejlesztésére 1,7 milliárd forint került felhasználásra, melyek az előző évben nem szerepeltek a teljesítési adatokban. A Környezetgazdálkodási Intézet 2,3 milliárd forintos kiadása most először jelenik meg a környezetvédelmi ágazat kiadásai között. (Az előző években mint háttérintézmény az egyéb gazdasági tevékenységek és szolgáltatások funkcióban szerepelt.)

Az egyházak és a társadalmi önszerveződések támogatása

Az egyházak hitéleti tevékenységének támogatására - a személyi jövedelemadó 1%-os rendelkezésére épülő egyházi alapintézmény-működési támogatásra, a hitoktatók díjazására, a kistelepüléseken egyházi szolgálatot ellátók jövedelempótlékára és az egyházak nemzetközi tevékenységének támogatására - 2003-ban 14,8 milliárd forintot fordított a központi költségvetés. Ez az összeg 6,3 milliárd forinttal több, mint az ugyanezen célokra fordított 2002. évi támogatás. E jelentős növekedés az alapintézmény-működési támogatásra fordítható előirányzat megduplázódása, az SZJA 1%-os rendelkezéseinek kiegészítéséről szóló szabályozás - 0,5%-ról 0,8%-ra - változása (5,3 milliárd forinttal), továbbá a hitoktatóknak nyújtott, a központi illetményemeléshez kapcsolódó díjnövekedése (1 milliárd forinttal) miatt következett be. További egyházi támogatás-növekedés jelentkezett a 2002. évi előirányzatokhoz viszonyítva az átadásra nem került ingatlanok után kifizetett járadéknál (0,5 milliárd forint), valamint a volt egyházi ingatlanok tulajdonrendezésére fordítható támogatásnál (0,7 milliárd forint). Az elvégzett rekonstrukciós feladatok közül kiemelkedik a budapesti Szent István Bazilika felújításának befejezése 0,8 milliárd forint. Ezen egyházi célokat együttesen 2003-ban 31,3 milliárd forint támogatás szolgálta.

A civil szervezetek és a kapcsolódó feladatok központi támogatására 3,5 milliárd, míg a társadalmi szervezetek és az alapítványok pályázati támogatására a Miniszterelnökség fejezeténél 0,4 milliárd forint állt rendelkezésre. A társadalmi önszerveződések - társadalmi és szakmai szervezetek - számára a 2003. évi költségvetés egyes fejezeteinél címzetten, illetve pályázati formában további 4,7 milliárd forint szétosztását biztosította (ami 2002. évben 3,7 milliárd forint volt). Közalapítványok és alapítványok címzetten a 2003. évben összesen 15,1 milliárd forintot kaptak a központi költségvetésből, a 2002. évi 11,2 milliárd forinttal szemben..

A személyi jövedelemadó 2002. évi befizetéseinek 1%-os rendelkezései nyomán 2003 őszén 21 ezer kedvezményezett egyesület, alapítvány, közalapítvány összesen 6,0 milliárd forint költségvetési támogatáshoz jutott. Az Országgyűlés által meghatározott kiemelt előirányzatok javára 142 ezer adózó rendelkezett, így lehetővé téve a parlagfű-mentesítés, a népegészségügyi program feladatainak támogatását 0,8 milliárd forinttal.

Az országos kisebbségi önkormányzatok a 2003. évi költségvetési törvényben előírt összesen 0,9 milliárd forint támogatást kaptak. Tevékenységüket a Magyarországi Nemzeti és Etnikai Kisebbségekért Közalapítvány pályázatai 0,7 milliárd forinttal, az Országgyűlési fejezetben a kisebbségi szervezetek támogatására elkülönített 110,0 millió, valamint az Oktatási és a Nemzeti Kulturális Örökség Minisztériumnak a magyarországi nemzeti, etnikai és kisebbségi feladataira fordítható 0,8 milliárd és 114,6 millió forint (együtt 0,9 milliárd forint) segítették. A roma (cigány) célok megvalósítására címzetten a központi költségvetésben 1,8 milliárd forint állt rendelkezésre - beleértve a Magyarországi Cigányokért Közalapítványnak nyújtott 1,4 milliárd forint támogatást is.

A pártok a párttörvénynek megfelelően, a választási eredményeik alapján jutottak költségvetési támogatáshoz: a 7 párt összesen 2,5 milliárd forinthoz.

Humánszolgáltatások normatív támogatása

A szociális, a köz- és a felsőoktatási feladatokat ellátó intézményt fenntartó egyház, társadalmi szervezet, alapítvány, közalapítvány, országos kisebbségi önkormányzat, közhasznú társaság, gazdasági társaság és e feladatokat főtevékenységként végző egyéni vállalkozók az általuk nyújtott humánszolgáltatásokhoz normatív állami hozzájárulásban részesültek.

Az egyházi és az alapítványi fenntartású felsőoktatási intézmények 2003-ban 6,9 milliárd forint normatív támogatást hallgatói létszám képzési többlete jogcímen kaptak az Oktatási Minisztériumtól. A közoktatási, valamint a szociális és a gyermekjóléti, gyermekvédelmi közfeladatok támogatásánál a normatívák mértéke - azonos jogcímeken és feltételek mellett - megegyezett a helyi önkormányzatoknál alkalmazott normatívákéval.

A humánszolgáltatások nem költségvetési intézményi formában történő normatív támogatására az Oktatási Minisztérium 30,0 milliárd, míg az Egészségügyi, Szociális és Családügyi Minisztérium 7,7 milliárd forintot irányzott elő 2003. évben. A tényleges teljesítés 72,6, illetve 19,9 milliárd forint volt. A tervezett értékektől való jelentős eltérést (54,8 milliárd) az előirányzatok nyitott, túlléphető jellege tette lehetővé.

A közoktatási és a szociális támogatás növekedését alapvetően a normatíva értékek 35-40%-os emelkedése okozta. További növekedést a tanulók, ellátottak számának, a normatív támogatás körének bővülése, az egyházi kiegészítő támogatás értékének növekedése, egyes normatív támogatás felhasználásának ellenőrzési hiányosságai okozták (ld. A humánszolgáltatást ellátó nem költségvetési intézményeknek jutatott normatív és kiegészítő állami hozzájárulások táblázatát. Az 1. számú melléklet és az említett táblázatok vonatkozó támogatási adatai közötti eltérést a költségvetési évek elszámolásainak évek közötti áthúzódása okozza).

Mind a közoktatási, mind a szociális feladatokat ellátó egyházi intézmények fenntartói a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban „valós oktatott” tanulónként - kiszűrve a duplázódásokat - 132 838 forint/fő/évben írta elő, a szociális ellátásban, pedig a megállapított normatíva 47,7%-ában. Kiegészítő támogatásra összesen a közoktatásban 13,6 milliárdot, a szociális ellátásban 2,6 milliárdot fordítottak.

2003-ban a közoktatási területet és a szociális területet felügyelő miniszterek 1500, illetve 400 millió forint értékben köthettek - a pénzügyminiszter egyetértésével - több évre szóló egyedi megállapodást alapítványokkal, közalapítványokkal, társadalmi szervezetekkel és országos kisebbségi önkormányzatokkal az általuk fenntartott intézmények kiegészítő támogatására.

Az egyházi intézményfenntartók esetében a kiegészítő támogatás teljesítésénél az eltérés rendezésére - az önkormányzati tervezett és tényleges adatok ismeretében - az éves költségvetés végrehajtásáról szóló törvényben került sor. A 2003. év végén elfogadott, megelőző évről szóló zárszámadási törvény alapján az egyházi közoktatási intézmények kiegészítő támogatására 2,8 milliárd forint került pótlólag kiutalásra.

2.8. Támogatási célelőirányzatok előirányzatainak alakulása

A 2003. évben változás következett be a támogatási célprogramok struktúrájában. Az államháztartás működési rendjéről szóló 217/1998. (XII. 30.) Korm. rendelet 2003. január 1-jén hatályba lépett rendelkezése értelmében támogatási célelőirányzat „a fejezet költségvetésében megtervezett, központosított bevétellel ellentételezett szakmai-ágazati, területfejlesztési célokat szolgáló fejezeti kezelésű előirányzat, melynek felhasználási céljait, a kedvezményezettek körét külön jogszabály átfogóan szabályozza”. Ennek megfelelően azon - korábban támogatási célelőirányzatnak minősülő - fejezeti kezelésű előirányzatok, melyeknek nem volt eredeti, jogszabály által tervezhető központosított bevételi előirányzatuk, 2003. január 1-jétől „szakmai fejezeti kezelésű előirányzattá” váltak és a központi költségvetés mérlegében a költségvetési szervek között jelentek meg.

A támogatási célprogramok saját bevételeinek a 2003. évi költségvetésről szóló 2002. évi LXII. törvény 14. § (3) bekezdése értelmében csak az átvett pénzeszközök, adományok, segélyek, önkéntes befizetések, pályázati, nevezési, eljárási díjak és késedelmi kamatok minősültek. A saját bevételek összege elérte a 13,6 milliárd forintot, jelentősen meghaladva ezzel az eredeti előirányzatot (527,6%). A több mint ötszörös túlteljesítés a bevételi előirányzatok alultervezettségével függ össze.

A célprogramok együttes kiadásainak összege 192 milliárd forint volt, ez mintegy 9%-kal meghaladta a törvényi módosított előirányzatot. A túllépés fő oka, hogy mind a saját bevételek, mind a támogatásként megjelenő központosított bevételek felülmúlták a tervezettet, növelve ezzel a célprogramok rendelkezésére álló elkölthető keretet. Az összes kiadás 49%-a működési, 50%-a felhalmozási célokat szolgált, a fennmaradó 1%-os rész kölcsön volt. A kiadások 7%-át saját bevételből fedezték, 93%-ához pedig a központi költségvetés biztosította a forrást.

A célprogramok év végi maradványállománya - évek óta először - nem nőtt jelentősen az előző évihez képest, azaz az előző évi maradvány-felhasználás megközelítette a tárgyévben keletkezett maradvány összegét. A 2003. évi maradvány záró állománya elérte a 90 milliárd forintot.

A területfejlesztési célfeladatok támogatással fedezett kiadásai törvényi előirányzatának 30%-a a megyei területfejlesztési tanácsok, 32%-a a regionális fejlesztési tanácsok döntési keretét képezte. A megyei kereteket elsősorban az elmaradott térségek és települések gazdasági fejlődését segítő munkahelyteremtő és -megőrző beruházások támogatására, a vállalkozások erősítésére, a régiós kereteket pedig a 4 régióban folyamatban lévő Phare „árnyék”-programok keretében megkötött megállapodások teljesítésére fordították. Az előirányzat központi kerete a költségvetési törvényben nevesített leghátrányosabb helyzetű megyék többlet-támogatására, valamint az előirányzat működtetésével kapcsolatos kiadásokra biztosított forrást. A célelőirányzat tárgyévi 17,6 milliárd forintos kiadása több mint kétszerese volt az eredetileg tervezettnek, amit az előző évi maradvány és a realizált többletbevétel felhasználásával lehetett teljesíteni.

Az erdészeti feladatok költségvetési előirányzatába a közcélú feladatokon és a magánerdő-gazdálkodás támogatásán kívül 2003-tól az erdei vasutak működtetéséhez, illetve a jóléti parkerdő-fenntartáshoz kapcsolódó támogatások is integrálódtak, így a célprogram az erdei turizmus fejlesztéséhez is hozzájárult. A tárgyévi kiadási lehetőséget az előző évi maradvány növelte, melynek következtében 6,4 milliárd forint felhasználás realizálódott. A célelőirányzat bevételi kötelezettségei a költségvetési törvény értelmében központosított bevételnek minősültek, összegük megközelítette az előirányzatot.

A termőföld minősége védelmének keretében az erodált területek vízháztartásának visszaállítását, a vizes élőhelyek rehabilitációját, minőségét javító biológiai, kémiai eljárások megvalósulását segítő programok, továbbá a birtokösszevonási célú földvásárlás támogatása valósult meg. A földvédelmi járulék és talajvédelmi bírság címén befizetett központosított bevétel több mint 60%-kal haladta meg az előirányzatot. A jogcímhez tartozó összes kifizetés 3,4 milliárd forint volt, amit az előző évi maradvány és a realizált többletbevétel felhasználásával lehetett teljesíteni.

Az állattenyésztési feladatokhoz, a hal- és vadgazdálkodási tevékenységekhez kapcsolódó adójellegű befizetések 2003-ban a költségvetési törvény értelmében központosított bevételnek minősültek. Az így befolyt összegeket a tárca az agrárgazdasági támogatási rendeletben meghatározott célokra (törzskönyvezés, teljesítményvizsgálatok, nyilvántartások támogatása stb.) fordította.

A beruházás-ösztönzési célelőirányzat új célelőirányzatként a korábbi gazdaságfejlesztési, illetve regionális gazdaságépítési célelőirányzat összeolvadásából jött létre. A célelőirányzatból a SMART Hungary pályázati rendszer keretében elnyerhető támogatások - a külföldi működő tőke beáramlásának ösztönzésére - a versenyképes beruházások elősegítését, a regionális vállalati központok létesítését, a korszerű menedzsment-rendszerek támogatását, továbbá az ipari parkok beruházásainak és szolgáltatásainak fejlesztését célozták meg. A kiadások 15%-a pályázaton kívüli jogcímekre (piaci megfigyelési rendszer működtetése, befektetési és exportösztönzési tevékenységet végző szervezet ITDH támogatása, Balatoni Kiemelt Üdülőkörzetek szennyvízcsatorna-hálózat építésének támogatása stb.) került elköltésre. A célelőirányzat tárgyévi 24,7 milliárd forintos felhasználása több mint másfélszerese volt az eredetileg tervezettnek. Ebből a 2003. évi előirányzat terhére kifizetett összeg mindössze 6,8 milliárd forintot jelentett, a fennmaradó 17,9 milliárd forintos részt - mely tartalmazza a Kormány 2253/2003. (X. 15.) Korm. határozatának 1.1. pontja szerinti zárolt 2 milliárd forintos összeg befizetését is - a korábban vállalt kötelezettségek 2002. évi előirányzat-maradvány terhére történt kifizetése tette ki.

Az útfenntartási és -fejlesztési célelőirányzat eredeti 55,7 milliárd forintos kiadási előirányzata a 2002. évi költségvetés végrehajtásáról szóló 2003. évi XCV. törvény rendelkezése értelmében 57,1 milliárd forintra módosult. Az átcsoportosítást a szokatlanul kemény téli időjárás okozta útkárok helyreállításának többletköltsége indokolta. A célelőirányzat tárgyévi 58,6 milliárd forintos kiadása alig haladta meg a törvényi módosított előirányzatot. A kiadások elsősorban az állami tulajdonú országos közúthálózat üzemeltetésére, fenntartására, rekonstrukciójára biztosítottak fedezetet. Tekintettel arra, hogy a rendelkezésre álló keret lényegesen szűkösebb volt az előző évekénél, a célelőirányzatból a korábbiakhoz képest lényegesen kevesebb új út építésére nyílt lehetőség.

Az energiagazdálkodási célelőirányzat a földgázellátásról szóló 2003. évi XLII. törvény 50. §-ában foglaltaknak megfelelően a lakossági földgáz-árkompenzáció finanszírozását szolgálta. A háztartási fogyasztók számláján jóváírásként megjelenő ellentételezés fedezetét a MOL Rt. által befizetett többlet-bányajáradék biztosította. A célelőirányzat felhasználásának részletes szabályait, a kedvezményes gázellátás igénybevételének módját törvényi felhatalmazás alapján a 113/2003. (VII. 29.) Korm. rendelet és az 50/2003. (VIII. 14.) GKM rendelet rögzítette. 2003 utolsó két hónapjában a lakossági fogyasztók összesen 1,1 milliárd forint összegű kompenzációban részesültek.

A környezetvédelmi alap-célfeladatok a környezetkímélő gazdasági szerkezet kialakításának ösztönzését, a környezeti ártalmak megelőzését, csökkentését, felszámolását, illetve a védett természeti értékek, területek megőrzését szolgálták. A tárgyévi 27,1 milliárd forintos kiadás lényegében megegyezett az eredeti előirányzattal. A kiadások 89%-át pályázati úton elnyerhető támogatásokra, közel 6%-át azonnali kármentesítésre, 5%-át pedig működési kiadások kiegészítésére fordították. A környezetvédelmi termékdíjakból és bírságokból befolyt bevételek a költségvetés központi bevételét képezték, együttes összegük megközelítette a 27 milliárd forintot.

A vízügyi célelőirányzathoz kapcsolódó vízkészletjárulék címén 2003-ban befolyt 8,1 milliárd forintos összeg központosított bevételnek minősült, amely költségvetési támogatásként került átutalásra a vízügyi célelőirányzat számlájára. A vízkészletjárulék tervezetthez képesti 1,5 milliárd forinttal kisebb bevétele miatt a tárgyévi 7,2 milliárd forintos kiadás is elmaradt az eredeti előirányzattól, annak csupán 74%-át tette ki. A kiadások között a legnagyobb tételeket az önkormányzati beruházások támogatására (vízellátási, szennyvíz-elhelyezési beruházásokra) fordított 2,5 milliárd forint, valamint a vízügyi állami alapfeladatokra (vízkárelhárítási létesítmények működtetése és fenntartása) elköltött mintegy 2,2 milliárd forint jelentették.

A műszaki fejlesztési célelőirányzat finanszírozta a versenyképességet megalapozó kutatásokat, a hazai műszaki fejlesztési projekteket. A célelőirányzat 2003. évi 9,5 milliárd forintos kiadása mintegy 7%-kal felülmúlta az eredeti előirányzatot.

A nemzeti és kulturális értékek létrehozásának, megőrzésének, valamint hazai és határon túli terjesztésének támogatásával kapcsolatos feladatokat - részben - a nemzeti kulturális alapprogram finanszírozta a 2003. évben. A kulturális járulék - mely a költségvetés központi bevételét képezte - 8 milliárd forintos összege 11%-kal meghaladta a tervezettet. Az alapprogram tárgyévi 6,3 milliárd forintos kiadásából - mely 14%-kal kevesebb a törvényi előirányzatnál - 5,5 milliárd forint a pályázók részére, 814 millió forint pedig a pályázatkezelő NKA Igazgatóság működésére került átutalásra. A beadott 12 459 db pályázatból 7213 db pályázat részesült változó összegű támogatásban.

Az informatikai, távközlési-fejlesztési és frekvencia-gazdálkodási célelőirányzat 2003. évi 27,9 milliárd forintos kiadása alig haladta meg az eredeti előirányzatot. A célelőirányzatnak a 2253/2003. (X. 15.) Korm. határozatban és a 2327/2003. (XII. 16.) Korm. határozatban foglaltak értelmében a 2002. évi maradványából 10,5 milliárd forintot kellett befizetnie a központi költségvetés javára, ami a kiadásait növelte. A célprogram felhasználási jogcímei közül kiemelendő a számhordozhatóság bevezetése érdekében szükséges, kötelező szolgáltatói fejlesztésekhez történő hozzájárulás, a lakossági Internet-elterjedést a szolgáltatás díj 25%-ának átvállalásával elősegítő intézkedés, valamint a rádióberendezések és távközlő végberendezések megfelelőségét vizsgáló szervezetek létrehozásának támogatására állami felsőoktatási intézmények részére kiírt pályázatok. A célelőirányzat nyújtott fedezetet továbbá a védelem- és biztonságfejlesztési tárcaközi projektekre, illetve a szélessávú Internet-hozzáférés növelését szolgáló beruházások támogatására kiírt két pályázatra.

2.9. A nemzetközi pénzügyi kapcsolatokból eredő kiadások

A nemzetközi pénzügyi kapcsolatokból eredő kiadások - az egyes nemzetközi pénzügyi szervezetek és pénzintézetek részére fizetett alaptőke-hozzájárulások és tagdíjak - teljesített 1,5 milliárd forintos összege 0,7 milliárd forinttal elmaradt az előirányzattól. Ez egyrészt abból adódik, hogy a nemzetközi pénzintézetek a vállalt tőkebefizetésekre kiállított kötelezvényeket a felmerülő hiteligényekkel összhangban váltják be, ami esetenként eltér a tervezettől (pl.: IBRD), másrészt a kamatláb és a forintárfolyamváltozása miatt a devizában előírt kötelezettségek teljesítése forintra átszámítva változást jelent a tervezetthez képest (EBRD tőke-emelés, tagdíj az ET Társadalomfejlesztési Alapjához, IDA, IMF HIPC segélyprogramban való részvétel).

2.10. A költségvetés adósságával kapcsolatos folyó kiadások

Az államadósság költségvetési elszámolásai fejezet kiadásainak 812,1 milliárd forintos összege mintegy 86,5 milliárd forinttal haladta meg az előirányzatot. Az adósságszolgálat kiadásait döntően (98,8%-ban) a 802,3 milliárd forint összegű kamatteher határozta meg. Az adósság és követeléskezelés egyéb költségei 9,8 milliárd forintot tettek ki, amely a tervezettnél összesen 0,3 milliárd forinttal kevesebb lett.

A kamatkiadások növekedése a következő okokkal magyarázható:

- 2003-ban a tervezettnél kedvezőtlenebbül alakultak a devizaárfolyamok: az átlagos Ft/EUR árfolyam a tervezett 244,3 helyett 253,6 lett;

- a vártnál jóval magasabb volt a 2002. év végi adósságállomány;

- a 2003. évi költségvetési törvényben módosító indítványokkal elfogadott 2002. év végi adósság-átvállalások terheit nem tartalmazta az előirányzat;

- a tervezettnél magasabb volt a 2003. évi hiány;

- az év második felétől az állampapír-piaci forinthozamok meghaladták a tervezettet.

A kamatkiadások 86,8 milliárd forintos növekedéséből az említett okok hatása a következő:

1. A 2002. év végi és a 2003-as hiány miatti magasabb adósságállomány, az un. mennyiségi hatás, a 2003-as kamatkiadásokat összesen 19,9 milliárd forinttal növelte.

2. A 2002. év végi hitelátvállalások és kötvényátadások hatása 36,4 milliárd forinttal növelte meg a kamatkiadásokat.

3. A tervet meghaladó hozamszint miatt a kamatkiadások összesen 22,5 milliárd forinttal növekedtek az előirányzathoz képest.

4. A fennmaradó 8,0 milliárd forintos kamatkiadás-növekedés a forint leértékelődése és egyéb hatások miatt következett be.

Az adósságkezelés és követeléskezelés egyéb költségei elmaradása a devizajutalékoknál jelentkezett, amit az újonnan kibocsátott kötvények tervezettnél alacsonyabb jutaléka indokolt.

A költségvetés nettó kamatkiadásainak előirányzata 656,9 milliárd forint volt. A ténylegesen megvalósult finanszírozás és a hozamok alakulása következtében 2003-ban 728,3 milliárd forintra emelkedett. Ez teljes egészében a mennyiségi hatások eredménye, a hozam- és árfolyamhatások eredője közel nulla. Mindez azt mutatja, hogy a 2003. évi nettó kamatkiadások alakulásában a döntő tényező a 2003. év eleji államadósság nagyságát meghatározó tényezők voltak. A hozamgörbe tényleges alakulása csak kis mértékben változtatta meg az előirányzatot, mivel a 2003-as év első felében az előirányzatban számítottnál alacsonyabb, második felében összességében magasabb hozamszint lényegében kioltotta egymás hatását.

2.11. Egyéb kiadások

Az egyéb költségvetési kiadások a módosított törvényi előirányzathoz viszonyítva 107,8%-ban, 19,3 milliárd forintban teljesültek. Ez az összeg a következőkből tevődik össze:

A felszámolásokkal kapcsolatos állami helytállás miatt 309 millió forint volt a költségvetés kiadása 2003-ban.

Szanálással kapcsolatos költségvetési kifizetésre a 2003. évben nem került sor.

Magán- és egyéb jogi személyek kártérítésére 6,1 milliárd forintot kellett kifizetni, amely több mint négyszerese a 2003-ra előirányzott összegnek. Ennek oka, hogy ezen jogcím tervezésekor nem lehet előre meghatározni a felmerülő kiadásokat, miután a kifizetések jogerős bírói végzést, ítéletet, illetőleg peren kívüli egyezséget jóváhagyó okiratok alapján történnek. A kiadások közül a legnagyobb tételt a Postabank kisrészvényeseinek kártérítése címén kiutalt 5,6 milliárd forint jelentette.

A K-600 kormányzati hírközlési rendszer működtetésére 0,4 milliárd forint, azaz lényegében az előirányzat teljes egésze került átutalásra. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

A helyi önkormányzatok normatív állami hozzájárulásának elszámolásából eredő kiadás mintegy 2,7 milliárd forintot tett ki. Ez a fizetési kötelezettség akkor merül fel, ha az önkormányzatoknak a megelőző évben kevesebb támogatást folyósítanak, mint amennyi megillette őket.

A nettó finanszírozással kapcsolatos 9 millió forintos kiadás az önkormányzatok által a nettó finanszírozás keretében előleg módján igénybevett, de januárban inkasszált támogatást tartalmazza.

Az egyéb vegyes kiadások a Kincstár pénzforgalmával kapcsolatosan automatikusan teljesülnek az érintett szervek (MNB, Magyar Posta, stb.) intézkedései alapján. Ezzel összefüggésben 1,3 milliárd forint kiutalás történt meg.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlások jogcímen 6,1 milliárd forintot utaltak át az APEH részére továbbfolyósításra.

A központi költségvetés egyéb kiadásai között 2003-ban új tételként jelent meg a rendkívüli beruházási támogatás. Ez a jogcímcsoport az év közben felmerülő, előre nem látható ad hoc beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból átcsoportosítást a központi költségvetési fejezetek felügyeletét ellátó szervek vezetői, illetve az állami feladatokat is ellátó intézmények kezdeményezhettek, a döntés meghozatala - törvényi felhatalmazás alapján - a pénzügyminiszter kizárólagos jogkörét képezte. A 860 millió forintos előirányzatból 855 millió forint került átcsoportosításra az érintett fejezetekhez, így a tényleges felhasználás nem ezen a soron jelent meg kiadásként.

A bányajáradék-tartozás hitelezői nyilvántartásba-vételének regisztrációs díja címen nem történt kifizetés.

2003-ban a MEHIB Rt. kármegtérülésként 36,6 millió forintot fizetett be a központi költségvetésbe, amely után 1,8 millió forint behajtási jutalékot fizetett az állam.

A 2002. évi költségvetés végrehajtásáról szóló 2003. évi XCV. törvény keretében hozott döntés alapján korengedményes nyugdíjtartozás megtérítése címen 2,3 milliárd forint került átutalásra az Országos Nyugdíjbiztosítási Főigazgatóság részére.

A zárszámadási törvény 50. §-ában kapott felhatalmazás alapján a Kormány a 207/2003. (XII. 10.) Korm. rendeletében döntött a 2003. október 15-én életbe lépő közületi gázáremeléssel kapcsolatban a központi és önkormányzati költségvetési szervek, közfeladatot ellátó egyházi jogi személyek, illetve közfeladatot ellátó (köz)alapítvány által fenntartott intézmények részére folyósítandó 2003. évi gázár-kompenzáció részletes szabályairól, a felosztás módjáról. A költségvetési fejezetek részére történő átcsoportosításról a 2344/2003. (XII. 23.) Korm. határozat rendelkezett. A kompenzációra előirányzott 3,4 milliárd forintos keret teljes egészében átcsoportosításra került a címzettekhez, így tényleges kifizetés ezen a soron nem jelent meg.

2.12. Kormányzati rendkívüli kiadások

A kormányzati rendkívüli kiadások címén 2003-ban 14,3 milliárd forint, azaz a törvényi előirányzat 86,6%-a került kiutalásra a következő jogcímeken:

Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2003. évi költségvetési előirányzata 6,4 milliárd forint volt, a folyósító szerv részére történő átutalás, illetve a jogosultak részére történő kifizetés pedig 4,8 milliárd forintot tett ki. Az év folyamán havonta átlagosan mintegy 37 ezer fő részesült életjáradékban. A pénzbeli kárpótlás alapösszegének éves emelése a 90/2003. (VI. 26.) Korm. rendelet alapján megtörtént.

Az 1947-es Párizsi Békeszerződésből eredő, az 1997. évi X. törvény alapján járó kárpótlási életjáradék 2003. évi költségvetési előirányzata 2,9 milliárd forint volt, a folyósító szerv részére történő átutalás, illetve a jogosultak részére történő kifizetés pedig 2,3 milliárd forintot tett ki. Az év folyamán ezen életjáradékban havonta átlagosan mintegy 14 ezer fő részesült. Az életjáradékok alapösszegének a költségvetési törvényben előírt emelése megtörtént.

A pénzbeli kárpótlás folyósítási költségeire előirányzott 112 millió forint teljes mértékben kifizetésre került a folyósító Országos Nyugdíjbiztosítási Főigazgatóság részére.

A volt egyházi ingatlanok visszaadására az előirányzat alapján megállapított 7,1 milliárd forintos összeg teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanítására fizettek ki.

2.13. Állami kezesség és viszontgarancia érvényesítése

A 2003. évi költségvetési törvény 31-38. paragrafusai határozzák meg az állam által vállalható kezesség és viszontgarancia vállalásának lehetőségeit. Az alábbiak a törvényi rendelkezések sorrendjében mutatják be a garancia-állományokat, a törvényben jóváhagyott garanciakeretek kihasználását és az egyes garancia-típusok kapcsán a beváltásokat.

Az állam által vállalt kezesség és viszontgarancia érvényesítésére a 2003. évi költségvetés 9,7 milliárd forint összegű előirányzatot tartalmazott hét alcímre bontva.

A tényleges kifizetés 12,4 milliárd forint volt. Az egyedi kezességektől eltekintve valamennyi beváltási jogcímnél jelentős elmaradás tapasztalható, amely a garantőr intézmények központi költségvetéssel szembeni kifizetési igényeinek a lehetséges kockázatok mérlegelése tekintetében óvatosságra törekvő tervezésének következménye.

1. A költségvetési törvény 31. § (1) bekezdésének felhatalmazása alapján az Országgyűlés által a kiadási főösszeg 2,5%-ában meghatározott keret mértékéig (134,3 milliárd forintig) vállalhatott a Kormány kezességet 2003-ban. Az egyedi kezességi keret terhére a Kormány 8 db új egyedi kezességet vállalt a következő célokra: MALÉV hitelfelvételére, MÁV forgóeszközhitelére, Vértesi Erőmű privatizációját elősegítő hitelre, Modigliani és Monet kiállításokra, a Nemzeti Kataszteri Program hitelére, a közoktatási tankönyvellátásra és a fagy- és aszálykárt szenvedett mezőgazdasági termelők kedvezményes hitelezésére. Ezek együttesen 128,5 milliárd forintot tettek ki, amely a lehetséges vállalási összeg 96,8%-a. (Az egyedi kezességvállalásokról rendelkező kormányhatározatok tételes bemutatását a XII. Felhatalmazások fejezet 1. pontja tartalmazza.)

A Kormány által vállalt egyedi kezességekből eredő fizetési kötelezettség 9,53 milliárd forintot tett ki 2003-ban. Két készfizető állami kezességet érvényesítettek:

- a csőd-, felszámolási vagy végelszámolási eljárás alatt álló szövetkezetek üzletrészeinek állami megvásárlását finanszírozó CASA Vagyonkezelő Kft. hitele kapcsán 7,9 milliárd forint összegben és

- a MILLENÁRIS Programiroda és Kulturális Kht. hitele kapcsán 1,7 milliárd forint összegben.

A CASA Kft. esetében már a hitel felvételekor (2000-ben) számolni lehetett a kezesség beváltásával, hiszen a társaság által megvásárolt üzletrészek értékesítéséből minimális bevétel volt várható. A hitel lejárata előtti kezességérvényesítésre azért került sor, mert a Kft. az esedékes kamattartozását is már csak újabb hitel felvételével tudta volna kifizetni, a hitelt azonban állami kezesség hiányában nem kapta meg. Az államháztartási törvény 2003. január 1-je óta hatályos rendelkezése szerint a CASA Kft. hitelfelvételéhez nem vállalhatott a Kormány kezességet, mivel előre látható volt, hogy a társaság kezességbeváltás vagy állami támogatás nélkül nem képes a hitel visszafizetésére. A kezességbeváltás kapcsán keletkezett állami követelés megtérülésével nem lehet számolni.

A MILLENÁRIS Kht.-vel szemben a kezességbeváltás kapcsán keletkezett állami követelést az Országgyűlés a 2002. évi zárszámadási törvényben elengedte.

2. A kereten kívüli kezességvállalási lehetőségek alapján - szakmai célok szerint, összegszerűen - az év során az alábbi döntéseket hozta a Kormány:

- A költségvetési törvény 31. § (2) bekezdése szerinti kőolaj és kőolajtermékek biztonsági készletezésének finanszírozására felvett hitelekhez 2001. június 30-ától óta nem kapcsolódik állami kezességvállalás.

- A nemzetközi pénzintézetektől történt hitelfelvételekhez kapcsolódóan - a költségvetési törvény 32. § (1) bekezdése alapján - 2003. évben egy kezességvállalás történt 9,8 milliárd forint értékben.

Kezesség beváltására e hitelek esetében nem került sor.

- A költségvetési törvény 32. § (2) bekezdése alapján a Kormány az egyéni gazdaságok részére birtokfejlesztési célra nyújtott hitelekre 10 milliárd forint összegben vállalhatott kezességet. 2003. év végén e hitelek állománya 2 milliárd forint volt, melyhez 0,9 milliárd forint kezesség kapcsolódott. A kezességkeret-kihasználtsága mindössze 9% volt. (A kezességvállalás részleteiről rendelkező 3/2003. (I. 24.) FVM rendelet a kezesség mértékét a hitel tőkeösszegének 60%-ában állapította meg).

- A költségvetési törvény 32. § (3) bekezdése alapján a Kormány a kedvezőtlen adottságú térségek termelői adósságterhének részbeni kiváltását szolgáló hitelekhez 7,5 milliárd forint összegben vállalhatott kezességet. 2003. év végén e hitelek állománya 6,4 milliárd forintot, a kapcsolódó kezességállomány pedig 3,2 milliárd forintot tett ki. E hitelek esetében a keret kihasználtsága 43%-os volt. (A kezesség mértéke a mindenkor fennálló hitel tőkeösszege 60%-a).

Az agrárkezességek érvényesítése 2003-tól a Földművelésügyi és Vidékfejlesztési Minisztérium kiadásai között jelenik meg (költségvetési törvény 40. §). A korábbi években vállalt (elsősorban a 2000. évi gazdahiteleket érintő) agrárkezességek érvényesítése mindössze 0,2 milliárd forint összegű kiadást jelentett. Ez az utóbbi öt év legkisebb fizetési kötelezettségét jelentette. A beváltások arányának csökkenése annak köszönhető, hogy a gazdák és gazdálkodók a 2002. év végi adósságkonszolidációs program, valamint a 2003. évben elindított, kedvezőtlen térségben gazdálkodó termelők, illetve a fagykárt és aszálykárt szenvedett termelők támogatási programja révén új, kedvező feltételű forrásokhoz jutottak. A beváltás nagyságrendje mind az összes hitelállományhoz (2003. év végén 400,2 milliárd forint), mind a kapcsolódó állami kezességállományhoz (63,9 milliárd forint) viszonyítva alig mérhető.

3. A Magyar Fejlesztési Bank Rt. (MFB Rt.) ügyleteiért három módon vállalhatott a Kormány kezességet, illetve garanciát (költségvetési törvény 33. §). Forrásszerzési hiteleiért és kötvénykibocsátásaiért 800 milliárd, harmadik fél javára vállalt készfizető kezességeiért (viszontgarancia) 200 milliárd és az általa finanszírozott ügyletekhez kapcsolódó hosszú lejáratú külföldi hitelek árfolyamkockázatára 350 milliárd forint összegben. A 2003. évben az MFB Rt. három esetben vont be éven túli forrást mintegy 38,7 milliárd forint értékben állami garancia mellett. Bankgaranciát nem vállalt az MFB Rt. 2003-ban. A központi költségvetés az MFB Rt. 40 milliárd forint értékű devizahiteléhez vállalt árfolyamgaranciát. Költségvetési kereteinek kihasználtsága a törvényes előírásokon belül maradt.

4. Az Eximbank Rt. által a kül- és belföldi hitelintézetektől elfogadott betétek és felvett hitelek, valamint kibocsátott kötvények együttes állományára rendelkezésre álló - költségvetés által garantált - keret összege a 2003. évben 165 milliárd forint volt (költségvetési törvény 35. § (1) bekezdés). A bank e limitet 92%-ban használta ki. A nemzetközi és hazai pénzpiacokról történő forrásbevonással a bank a kihelyezett kölcsönök állományát növelte, továbbá a likviditási tartalékul szolgáló állampapír-portfoliót finanszírozta.

Az Eximbank Rt. által a központi költségvetés terhére vállalt exportcélú garanciaügyletek állománya 2003. december 31-én legfeljebb 80 milliárd forint lehetett (költségvetési törvény 35. § (2) bekezdés). A bank által e keret terhére kibocsátott garanciaállomány az év végén 41 milliárd forintot tett ki. 2003-ban mintegy 9 milliárd forint értékű garanciavállalás futott ki beváltás nélkül, ugyanakkor - 84 ügylethez - mintegy 10 milliárd forint összegben került sor új garancia kibocsátására. A költségvetési hátterű garanciák között legjelentősebb a Dunaferr és a Transelektro csoportnak nyújtott hitelfedezeti, illetve viszontgarancia.

A garanciakeret 51%-os kihasználtsága 4%-kal csökkent az egy évvel korábbihoz képest. A garancia-állomány alakulását a dollár gyengülése, illetve néhány meg nem valósult ügylet is befolyásolta.

A központi költségvetés kockázata szempontjából az állomány 4,1%-a problémamentes, 58,6%-a külön figyelendő, több mint 37%-a átlag alatti minősítésű. A minősítés romlását a célországok kockázata és a Dunaferr esetében az ügyfélkockázat határozta meg.

A 0,5 milliárd forint garanciabeváltási előirányzatból kifizetés nem történt.

5. A MEHIB Rt. nem-piacképes, költségvetési hátterű biztosítási állományának felső határát 250 milliárd forintban állapította meg a 2003. évi költségvetési törvény 35. §-ának (3) bekezdése. A keret kihasználtsága 86,7 milliárd forint (34,7%) volt. A teljes kihasználtságból 26% az ígérvények részaránya, a szerződéses állomány 22%-ot, a tárgyévi exportszállítások miatt fennálló tényleges biztosítási kötelezettségvállalás (fedezetbevétel) pedig 52%-ot képvisel. A viszonylati megoszlásban a kevésbé kockázatos (a 7 fokozatú skálán a 2-5. kategóriájú) országok képviselik az üzletkötések csaknem 98%-át. Ezen belül (a 3. kategóriába sorolt) Oroszországgal kapcsolatos üzletkötések részaránya a legmagasabb (27%). 2003-ban a MEHIB Rt. mintegy 187 millió USD értékű nem-piacképes külkereskedelmi szerződéshez nyújtott fedezetet. A szerződések elsősorban Brazíliába oktatási berendezésekhez, Oroszországba orvosi berendezésekhez és kórházépítéshez, Szaud-Arábiába alkatrészhez, Ukrajnába akkumulátorgyártó üzemhez történő szállításokhoz kapcsolódnak.

Kárkifizetésre a MEHIB Rt. mindössze - a 2003. évi előirányzat 2%-át - 30,4 millió forintot vett igénybe egyiptomi, orosz és jugoszláv relációkba tartozó ügyletek kapcsán. Az előirányzattól jelentősen elmaradó kárfizetés elsősorban a kárfizetési türelmi idő alatt teljesített fizetésnek, az elfogadott átütemezési megállapodásnak, valamint a biztosítékul szolgáló garancia lehívásának köszönhető.

6. A kis- és középvállalkozások támogatása, hitelezésük javítása érdekében a Hitelgarancia Rt. tevékenysége tovább bővült, a garanciaintézmény költségvetési viszontgaranciával támogatott kezességvállalási kerete 2003-ban - az előző évihez képest 20 milliárd forinttal - 200 milliárd forintra növekedett (költségvetési törvény 36. § (3) bekezdés).

A Hitelgarancia Rt. 2003-ban 114 milliárd forint összegű új kezességet vállalt. A társaság minden eddiginél több, 13 200 kezességvállalási szerződést kötött, és a kisösszegű, 20 millió forint alatti hitelekhez kapcsolódott a kezességvállalások közel 90%-a.

Az év végi garanciaállomány 2003 során - 1,2 milliárd forinttal - 119,8 milliárd forintra növekedett, a költségvetési törvényben megállapított keret kihasználtsága 60%-os.

Az állami viszontgarancia beváltására 2,6 milliárd forint összegben került sor, amely a tervezettnek mindössze 57%-a.

7. Az - elsősorban mezőgazdasági tevékenység finanszírozását szolgáló hitelek mögött álló - Agrárvállalkozási Hitelgarancia Alapítvány kezességvállalásainak felső határa 2003-ban 50 milliárd forint volt (költségvetési törvény 37. § (4) bekezdés). Az Alapítvány közel 104,6 milliárd forint összegű hitelállomány kapcsán 45,9 milliárd forintnyi kezességet vállalt, így a garanciakeret kihasználtsága 92%-os volt. 2003-ban az Alapítványhoz benyújtott garanciaigények száma jelentősen megnőtt, közel 1000 darabbal több szerződést kötött, illetve csaknem 20 milliárd forinttal magasabb hitelállományt biztosított a megelőző évihez képest.

A költségvetés az Alapítvány számára viszontgarancia címen 2003-ban 0,3 milliárd forintot utalt át, amely a tervezettnek csupán a 28%-át teszi ki.

8. A költségvetési törvény 38. §-a szerint állami kezesség áll fenn a Diákhitel Központ Rt-nek a diákhitelezési rendszer finanszírozására felvett hitelei, illetve kibocsátott kötvényeiből eredő fizetési kötelezettségei mögött. 2003. év végén a diákhitelek refinanszírozását szolgáló kötelezettségek összege 50,7 milliárd forint volt. Ebből a kötvénykibocsátásból eredő tartozás 25 milliárd forintot, a banki hitelek állománya 25,7 milliárd forintot tett ki.

Kezesség beváltására a Diákhitel Központ Rt. forrásbevonásai kapcsán nem került sor.

VI. A központi kormányzat hiányának finanszírozása, a központi költségvetés adósságának változása

1. A központi költségvetés finanszírozása

Makrogazdasági és finanszírozási környezet 2003-ban

A 2003. évi finanszírozást több kedvezőtlen tényező befolyásolta, elsősorban a központi költségvetés és a társadalombiztosítási alapok tervezettet meghaladó hiánya, illetve a befektetői kereslet és az állampapír-piaci hozamok nagymértékű ingadozása. Ennek ellenére az év nagy részében jelentkező jó keresletnek és az Államadósság Kezelő Központ (ÁKK) által alkalmazott rugalmas kibocsátási magatartásnak köszönhetően az állampapír-aukciókon biztosítható volt a finanszírozás.

Az év egészét tekintve az állampapír-piacon jelentős hozamemelkedés ment végbe, annak ellenére, hogy az év elején jelentősen csökkentek a rövid oldali hozamok. Az MNB - részben a piaci folyamatokra reagálva - két lépésben, összesen 2 százalékpontos kamatcsökkentést hajtott végre. Az év második felében viszont (júniusban, majd novemberben) a piaci árfolyammozgásokra reagálva összesen 6 százalékponttal emelte meg a jegybank az irányadó kamatot, ami az állampapír-hozamok emelkedését eredményezte.

A kincstárjegy-hozamok 2003 december végén az egy évvel korábbihoz képest 3,7-4,1 százalékponttal magasabban álltak. Az államkötvény-hozamok emelkedése mérsékeltebb, a lejárattal arányosan csökkenő mértékű volt: a 3 éves hozam 2,9 százalékponttal, az 5 éves hozam 2,3 százalékponttal, a 10 éves hozam 1,5 százalékponttal, a 15 éves hozam 1,2 százalékponttal haladta meg az egy évvel korábbi referenciahozamokat.

A külföldi intézmények tavaly is jelentős részt vállaltak a költségvetés nettó forint-kibocsátási igényének finanszírozásából, de 2002. évihez képest kisebb arányú volt a nettó államkötvény-vásárlásuk. Míg 2002-ben ez az arány elérte a 70%-ot, addig 2003-ban a nettó államkötvény-vásárlásból csupán 40%-ban részesedtek. A nem rezidensek kezében lévő állampapírok mennyisége az év eleji 1794,6 milliárd forintról 2223,3 milliárdra gyarapodott. Az állampapírok nagy része a belföldi befektetőkhöz került, elsősorban a biztosítók és nyugdíjpénztárak növelték nagymértékben állampapír-tulajdonukat.

A finanszírozásban jelentős szerepet játszottak továbbá a mintegy 95 milliárd forint nettó értékesítést kitevő lakossági vásárlások. A lakosság tulajdonában levő állampapír-állomány növekedésének összetétele némileg eltér a korábbi évekétől. 2003-ban először csökkent (27,5 milliárd forinttal) a kifejezetten lakossági állampapírok éves állománya. Ezt kompenzálta a szektor növekvő államkötvény-tulajdona, valamint a 95 milliárd forint értékű nettó diszkontkincstárjegy vásárlása. Ez utóbbi a teljes nettó diszkont-kincstárjegy-állományváltozás 90%-át tette ki. E számok arról tanúskodnak, hogy a lakossági befektetők a speciális lakossági állampapírok, a hagyományos banki termékek és befektetési jegyek helyett a rövid lejáratú, pénzpiaci állampapír-instrumentumokba helyezték megtakarításaik számottevő részét.

Finanszírozási igény - finanszírozás

Felhatalmazások

A költségvetési törvény 3. §-a a 2003. évre jóváhagyott hiány finanszírozására, a KESZ likviditásának biztosítására és a központi költségvetés adósságának kezelésére hatalmazta fel a pénzügyminisztert. A végrehajtásról részletes adatok találhatók „A központi költségvetés finanszírozási és adósságműveletei 2003-ban” című táblázatban.

A finanszírozási igény alakulása

A kincstári kör finanszírozandó hiánya (1059,9 milliárd forint) a központi költségvetés 733,6 milliárd forintos finanszírozási szükségletéből, a társadalombiztosítási alapok KESZ igénybevételének 345,1 milliárd forintos összegéből és az elkülönített állami pénzalapok 18,8 milliárd forintos többletéből adódott.

2003-ban is finanszírozási igényként jelentkezett az MNB felé történő kiegyenlítési-tartalék-feltöltés kötelezettsége, amely nem a hiány része. A Jegybanktörvény (2001. évi LVIII. törvény) 17. §-a alapján, amennyiben az MNB devizaeszközein és kötelezettségein a tárgyév végével elszámolt árfolyamnyereségeket és -veszteségeket tartalmazó ún. kiegyenlítési tartalék negatív egyenlegű, akkor annak mértékéig a központi költségvetésnek a következő év március 31-éig térítést kell nyújtania az MNB részére. Az előző évi 250,2 milliárd forint után a 2003-ban teljesített térítés összege 82,9 milliárd forint volt.

Az ÁPV Rt. által befizetett 42,0 milliárd forint privatizációs bevétel ugyanakkor csökkentette a finanszírozási igényt.

A fentiek szerinti teljes nettó finanszírozási igény 2003-ban összességében 1100,8 milliárd forintot tett ki, ami jelentősen meghaladta mind a költségvetés tervezésekor, mind a költségvetés elfogadása után feltételezett finanszírozási igényt.

A teljes finanszírozási igény a nettó finanszírozási igény, valamint az adósság-törlesztések összegeként adódik.

Az éven túli törlesztések a következők szerint valósultak meg:

 milliárd forint

 Forinthitelek

 235,4

 Forintkötvények

 847,2

 MNB-vel szembeni devizahitel

 457,6

 Devizahitelek

 258,8

 Devizakötvények

 0,04 

 Éven túli törlesztések összesen

 1799,1

Az éven túli lejáratokon a forinttörlesztések összesen 1082,6 milliárd forintot, míg a devizatörlesztések közel 716,5 milliárd forintot tettek ki. A 2003-as törlesztések magukban foglalják a 2002-ben átvállalt, kedvezőtlen kamatozású forint- és devizahitelek szerződéses és rendkívüli előtörlesztéseit is, összesen 295,8 milliárd forint összegben.

A finanszírozás alakulása 2003 során

A 2003. évi központi költségvetési hiány finanszírozására az ÁKK Rt. 649,8 milliárd forint összegű forint-államkötvényt értékesített, 83,7 milliárd forint értékben külföldi, projektfinanszírozó devizahiteleket vett fel, valamint kamattőkésítés miatt 0,1 milliárd forinttal nőtt a forinthitelek állománya.

A TB alapok KESZ igénybevétele és az MNB kiegyenlítési tartalékának feltöltése érdekében az ÁKK 288,4 milliárd forint összegű forint-államkötvényt értékesített, és 86,8 milliárd forinttal növelte a diszkont-kincstárjegyek állományát. A KESZ likviditása közel 7,9 milliárd forinttal nőtt 2003-ban, amiben a legnagyobb szerepe a KESZ 8,5 milliárd forintos állománynövekedésének volt.

Az esedékes törlesztések finanszírozására 1109,8 milliárd forint értékű forint-államkötvény kibocsátására, 191,6 milliárd forint összegű devizahitel felvételére és 497,7 milliárd forint devizakötvény kibocsátására került sor.

Az egyes adósságelemeket tekintve a kibocsátások az év egészében a következők szerint alakultak:

1. Az év során 2048,0 milliárd forint értékben kibocsátott államkötvényeken belül 1992,0 milliárd forintot aukciókon, a fennmaradó mennyiséget a Kincstári fiókhálózaton keresztül értékesítette az adósságkezelő. A kötvények a stratégiai céloknak megfelelően fix kamatozásúak, illetve 3, 5, 10 és 15 éves futamidejűek voltak. A stratégiában meghatározott egyik cél szerint sikerült az államadósság átlagos hátralevő futamidejét javítani, ugyanis 2002. évhez képest növekedett a hosszabb lejáratú, piaci államkötvények értékesítésének aránya. 2003-ban a kötvényekből a nettó kibocsátás több mint 1209,2 milliárd forint lett.

2. A finanszírozási terv a diszkont-kincstárjegyek állományának szintentartásával számolt. A magas finanszírozási igény következtében azonban e rövid futamidejű állampapírokból is megnövekedett az aukciós eladás, amely révén a nettó értékesítés 105,7 milliárd forintot ért el.

3. A lakossági állampapírok (kamatozó kincstárjegyek, kincstári takarékjegyek és kincstári takarékkötvények) nettó értékesítése - a kereslet csökkenése miatt jóval elmaradva az eredeti tervtől - 27,5 milliárd forintot tett ki 2003-ban. Ezen belül a kamatozó kincstárjegyek nettó értékesítése 10,3 milliárd forint volt, a kincstári takarékjegyek együttes állománya pedig összesen 29,3 milliárd forinttal csökkent. A 2001 közepétől már nem értékesített kincstári takarékkötvény - amelynek állománya a törlesztések következtében 8,5 milliárd forinttal csökkent 2003-ban - befektetői körét tekintve a lakossági állampapírok, jellegét és futamidejét tekintve a kötvények közé sorolandó.

4. A devizában denominált nettó kibocsátás forintértéke 56,5 milliárd forint lett. A devizakötvény-kibocsátás a tervek szerint alakult, az év során két, egyenként 1 milliárd eurós kötvénykibocsátásra került sor. Emellett a költségvetés a 2002 végén átvállalt devizahitelek előtörlesztését egy piaci szindikált hitel felvételével finanszírozta. A nem piaci devizahitelek esetében a tervekben kizárólag projekt-finanszírozó hitelek felvétele szerepelt, de a lehívások üteme elmaradt a tervezettől.

A fenti finanszírozási műveletek eredményeként a költségvetés finanszírozása a 2003. évben is végig biztosított volt.

Az adósságkezelés 2003-ban érvényesített egyik általános alapelve szerint a piaci devizatörlesztések finanszírozását devizában denominált piaci kibocsátások, minden más finanszírozási igény kielégítését forintkibocsátások szolgálták, kiegészítve a költségvetés kiadásai között megjelenő egyes projekteket finanszírozó devizahitelek felvételével.

Állampapírok értékesítése

Az adósságkezelés 2003-ban is arra törekedett, hogy a finanszírozásban egyre inkább a hosszabb futamidejű, piaci finanszírozást biztosító államkötvények játsszanak fontos szerepet. Ez évben is kevesebb új sorozat kibocsátása valósult meg, az egyes sorozatokból pedig a megfelelő likviditás érdekében a korábbiaknál nagyobb volumen került forgalomba.

2003-ban 7 kötvénysorozatot bocsátott ki az ÁKK. A kibocsátott kötvények mindegyike fix kamatozású volt, 3, 5 és 10 éves lejáratú, illetve folytatódott a 2001-ben bevezetett 15 éves kötvény értékesítése is. Az egyes kötvénysorozatok piacra dobott mennyisége a 3 éves futamidőn 380-450 milliárd forint körül alakult. Az új 5 és 10 éves kötvényekből mintegy 400-430 milliárd forintos sorozatnagyságot ért el a kibocsátó 2003-ban. A 15 éves kötvényből összesen mintegy 110 milliárd forintot értékesített az ÁKK 2003-ban. A nagy lejáratok kisimítása érdekében az ÁKK 2003-ban is rendszeresen vásárolt vissza a piacról kötvényeket azok lejáratát 1-7 hónappal megelőzően, összesen mintegy 80,7 milliárd forint névértékben. Ezen összegen felül az állam törvényi kötelezettsége alapján 6,3 milliárd forint értékben vásárolt vissza az önkormányzatoktól az ún. gázközmű-kötvényekből.

A kötvényaukciók során elfogadott összes mennyiségen belül a 3 éves államkötvények aránya volt a legmagasabb, elérte a 43%-ot. A 3 éves kötvényre volt a legnagyobb piaci kereslet, az ismertetett magas forintfinanszírozási igényt elsősorban ilyen futamidejű kötvényekkel tudta az ÁKK biztonságosan finanszírozni. A hosszabb futamidejű kötvények aránya az összes aukciós kötvény-kibocsátáson belül 2003-ban emelkedett, az 5 éves kötvény részaránya mintegy 28%-ot tett ki, a 10 és 15 éves futamidejű állampapíroké pedig együtt elérte a 29%-ot. A hosszú futamidejű kötvények értékesítési arányának emelése is az átlagos futamidő hosszabbítását szolgálta.

A diszkont-kincstárjegyek kibocsátása 2003-ban elsősorban a lejáratok megújítását és a KESZ megfelelő likviditásának biztosítását szolgálta.

A lakossági állampapírok nettó értékesítése (-27,5 milliárd forint) a korábbi évek növekedésével szemben 2003-ban csökkent. Az év elején az alacsonyabb hozamok következtében a szokásosnál rosszabb kereslet volt tapasztalható, nyáron és az év végi hónapokban viszont a hozamok emelkedésével jelentősen növekedett a kereslet a lakossági állampapírok iránt. Kamatozó kincstárjegyből az egész év során 10,3 milliárd forint nettó értékesítés történt, a kincstári takarékjegyek állománya viszont 29,3 milliárd forinttal csökkent. A 2001 májusáig értékesített kincstári takarékkötvények állománya 2003-ban 8,5 milliárd forinttal csökkent. A háztartások 2003-ban a speciális lakossági állampapírok helyett államkötvényeket és diszkont-kincstárjegyeket vásároltak, az államkötvények állományát közel 30 milliárd forinttal, míg a diszkont-kincstárjegyek állományát 95 milliárd forinttal növelve.

A forintadósság átlagos hátralevő futamideje 2002. és 2003. év végén az alábbiak szerint alakult:

 Átlagos hátralevő futamidő (év)

 2002.12.31

 2003.12.31

 Államkötvény

 4.43

 4.62

 ebből: piaci

 3.38

 3.97

 nem piaci

 9.88

 9.18

 Forint-értékpapír (államkötvényekkel együtt) 

 3.17

 3.47

 Forinthitel

 3.94

 1.49

 Forintban denominált adósság összesen

 3.21

 3.44

 ebből: piaci összesen

 2.33

 2.90

 nem piaci összesen

 7.96

 8.09

Devizafinanszírozás

2003-ban összesen 2,5 milliárd eurós piaci forrásbevonásra került sor, melyből két, egyenként 1 milliárd eurós kötvénykibocsátás valósult meg, illetve 500 millió euró értékű piaci devizahitel felvételére is sor került. Ezen felül egyes programok finanszírozására (pl. infrastrukturális, környezetvédelmi) az állam hiteleket vett fel nemzetközi fejlesztési intézetektől. Új adósságkezelési eszközt jelent az a decemberi 200 millió eurós készenléti hitelkeret-szerződés, amelynek célja elsősorban az európai uniós források és más devizakifizetések megelőlegezése és az adósságkezelés mozgásterének növelése.

A nemzetközi szervezetektől összesen mintegy 83,7 milliárd forint értékben felvett hitelek közül 55,3 milliárd forint összegű hitelt az Európai Beruházási Bank (EBB), 27,1 milliárdot az Európa Tanács fejlesztési bankja (CEB) és 1,3 milliárd forintot az Európai Újjáépítési és Fejlesztési Bank (EBRD) folyósított.

A devizaadósság átlagos hátralevő futamideje 2002. év végén 4,0 év, 2003. év végén 4,8 év volt.

2. A költségvetés adósságának alakulása

A központi költségvetés 2003. év végi bruttó adóssága 10 587,7 milliárd forint volt, ami a GDP arányában mérve 57%-ot tett ki. Ez a 2003. évi tervezés során előre jelzett adósságállománynál közel 1015 milliárd forinttal lett magasabb, amelynek alapvető okait a fenti, a 2003. évi finanszírozásról szóló tájékoztatás tartalmazza.

A 2003. évi adósság a 2002. évi adósság állományát 1363,5 milliárd forinttal (14,8%-kal), a GDP arányában 1,9%-kal haladta meg. Az adósságállomány változását a következő tényezők okozták:

 

 milliárd forintban

 2002. év végi adósságállomány

 9 224,2

 2003. év végi adósságállomány

 10 587,7

 változás

 1 363,5

 A változás összetevői

 1 363,5

 - a kincstári kör finanszírozási igénye

 1 059,9

 - az MNB kiegyenlítési tartalékának feltöltése

 82,9

 - a bérkifizetések megelőlegezésének változása

 - 6,4

 - privatizációs befizetés

 - 42,0

 - KESZ állományának változása

 8,5

 - devizaárfolyam-veszteség

 259,8

 - egyéb

 0,8

A bérkifizetésekkel kapcsolatos finanszírozási igény abból adódik, hogy a közalkalmazottak és köztisztviselők január elején esedékes bérének fedezetét már az előző év decemberében meg kell teremteni. A bérkifizetések ugyanakkor a következő év elején megjelennek költségvetési kiadásként, amely összeget akkor már nem kell finanszírozni. Az adósságállományt e megelőlegezés akkor változtatja, ha az adott év elején elszámolt (és az azt megelőző évben finanszírozott) kiadás és a következő évben esedékes bérkifizetés összege különbözik. Jelen esetben 2003. év végén kevesebb fedezetet kellett teremteni, mint 2002. év végén a 2003. évi januári kifizetésekre.

A központi költségvetés adósságállományának részleteit, illetve az állományváltozás tényezőit az általános indokolás mellékletei között található, „Az államadósság és az állami követelések adatai” című táblázatok mutatják be adósságelemenkénti bontásban is.

VII. Az állami vagyon kezelése

1. Az ÁPV Rt. 2003. évi tevékenysége

A Kormány 2002 végén elfogadta a középtávú privatizációs és vagyonkezelési koncepciót, melyben a privatizációs folyamat felgyorsítását és lezárását, valamint az üzleti típusú, EU-konform-vagyonkezelési gyakorlat megteremtését tűzte ki célul.

Privatizációs célként fogalmazódott meg a 700 milliárd forintot meghaladó állami (társasági) vagyon három év alatt történő egyenletes ütemű (évi 150-200 milliárd forint nyilvántartási értékű privatizálható vagyontömeg) lebontása, az ÁPV Rt évi 100 milliárd forintos nagyságrendű költségvetési befizetésével.

Az ÁPV Rt. 2003. évi feladatai az alábbiak szerint összegezhetők:

- a bankprivatizáció lezárása (Postabank Rt., FHB Rt., Konzumbank Rt.)

Az ÁPV Rt. 2003-ban befejezte a bankszektor értékesítését, melynek eredménye 122,8 milliárd forintos privatizációs bevétel volt.

- tőzsdei privatizációs konstrukció (MOL Rt., Forrás Rt., FHB Rt.)

Az ÁPV Rt. pénzpiacok fejlesztésére vonatkozó tervei ugyan csak részben valósultak meg, az FHB Rt. tőzsdei értékesítése, illetve a Forrás Rt. tőzsdére történő bevezetése zajlott le tervek szerint. A MOL Rt. tőzsdei értékesítését a kedvezőtlen értékesítési körülmények - a vártnál alacsonyabb ár - miatt az ÁPV Rt. későbbre halasztotta (az értékesítés 2004. év elején megtörtént).

- tőkebevonásos tranzakciók megvalósítása (Dunaferr Rt., Mahart Rt., Bábolna Rt.)

Ezek az értékesítések 2004-ben, illetve a további években fejeződnek be.

- a kárpótlási jegyek bevonása (Forrás Rt.)

A Forrás Rt. részvényeinek értékesítési konstrukciójával tervezte az ÁPV Rt. a piacon lévő kárpótlási jegyek bevonását. A nyilvántartások hiányosságai miatt a még forgalomban lévő kárpótlási jegyek mennyiségére vonatkozóan csak becsült adatok álltak rendelkezésre, így az előzetes várakozások alatti mennyiség bevonására került sor.

- az üzleti típusú vagyonkezelésre való átállás.

Az üzleti típusú vagyonkezelés megvalósítása érdekében az ÁPV Rt. a „corporate governance” típusú vállalatirányítás ajánlásait erősítette a hozzárendelt társaságok tekintetében. A 2003. év a hozzárendelt vagyonhoz tartozó társaságok gazdálkodásában pozitív fordulatot hozott: az előző évihez viszonyítva jelentős mértékben javult az ÁPV Rt-re jutó eredménytömeg (+138,3 milliárd forint). A 2003. évi nyersmérlegek összességében 96,6 milliárd forint, ÁPV Rt. tulajdoni hányadra jutó nyereséget tartalmaznak.

Az ÁPV Rt. kötelezettségeit és az állam vagyonával kapcsolatos rendelkezéseket a költségvetési törvény 5. §-a és 13. számú melléklete tartalmazta.

A 2002. évi zárszámadási törvény módosította a 2003. évi költségvetési törvény egyes rendelkezéseit, köztük az ÁPV Rt-re vonatkozó előírásokat is. E módosítás előírta, hogy az ÁPV Rt. privatizációs tartalékának állományában lévő részvényeket azok nyilvántartási értékével megegyező készpénz ellenében helyezze át a hozzárendelt vagyonba. Ezzel együtt megemelkedett a privatizációs tartalék feltöltésének kiadási előirányzata.

A 2003. évi költségvetési törvény 5. §-ának (8) bekezdése alapján a privatizációért felelős miniszter jóváhagyásával az ÁPV Rt. a kormányzati szektor hiányát érintő kiadáscsoporton belüli előirányzatok között átcsoportosítást hajtott végre.

Az ÁPV Rt. kiadási előirányzatainak teljesülését e törvény 14. számú melléklete tartalmazza.

A törvényi mellékletben szereplő kiadásokon felül a 2003. évi költségvetési törvény 5. §-ának (1) bekezdése szerint az ÁPV Rt. a hozzárendelt vagyon bevételeinek és kiadásainak különbözetét, 41,983 milliárd forintot fizetett be a központi költségvetésbe.

Ez az összeg a 2004. évi költségvetésről szóló 2003. évi CXVI. törvény 2003. december 30-ától hatályos rendelkezése (4. §) alapján az Infrastruktúra-fejlesztési Tőkealap Számlán szerepel.

Az ÁPV Rt. hozzárendelt vagyonából származó bevétel

A bevételek főbb tételei az alábbiak:

 

 

 

 

 

 millió forintban

 

 Módosított terv

 Teljesítés

 Értékesítési bevételek készpénzben

 150 389

 134 264,4

 Értékesítési bevételek kárpótlási jegyben

 8 726

 8 232,4

 Értékesítés összesen

 159 115

 142 496,8

 Vagyonhasznosítás bevételei

 117

 139,3

 Kapott osztalék, részesedés

 14 030

 14 089,3

 Egyéb bevételek

 5 256

 3 553,6

 Bevételek összesen

 178 518

 160 279,0

A bevételek alakulását alapvetően a Postabank Rt. értékesítése határozta meg.

A megvalósult jelentősebb (készpénzes) értékesítések a következők voltak:

 

 

 

 milliárd forintban

 Postabank Rt.

 100,3

 Földhitel- és Jelzálogbank Rt.

 11,7

 Konzumbank Rt. és Tüköry Center

 10,8

 Hajógyári Sziget Vagyonkezelő Kft.

 4,6

 Belvárosi Irodaház Kft.

 1,0

 Ingatlanértékesítések

 3,6

 Egyéb

 2,3

 Értékesítések összesen

 134,3

A Postabank Rt., illetve a Konzumbank Rt. és a Tüköry Center értékesítését megbízás alapján végezte az ÁPV Rt.

A Postabank Rt. privatizációjának elszámolását és a bank tulajdonosainak (Magyar Posta Rt. és ÁPV Rt.) pozícióját a következő táblázat mutatja be:

 

 Tényleges pozíció

 Elszámolás a hozzárendelt

 

 Posta

 ÁPV Rt.

 vagyonban

 2003

 

 

 

 Privatizációs bevétel

 98 048

 3 251

 101 299

 Munkavállalói értékesítés kedvezménye

 

 - 1 012

 - 1 012

 Bizományi díj

 01506 412

 6 412

 

 Tényleges bevétel

 91 637

 8 650

 100 287

 Vételárrészlet átutalása a Postának

 

 

 - 13 420

 Kifizetések a bevételből

 - 13 445

 

 

 Tanácsadónak díjazás

 - 809

 

 

 Adófizetés

 - 12 636

 

 

 Nettó pozíció 2003. év végén

 78 192

 8 650

 

 Az ÁPV Rt. rövidlejáratú kötelezettsége a Postával szemben

 - 78 217

 78 217

 

 Nettó pozíció 2003. év végén a hozzárendelt vagyon elszámolása alapján

 - 25

 86 867

 

 2004

 

 

 

 A rövidlejáratú kötelezettség teljesítése (a vételárból 78,2 Md Ft átutalása)

 78 217

 - 78 217

 - 78 217

 Tőkekivonás a Postából

 - 33 906

 33 906

 33 906

 Osztalék elvonás a Postától

 - 44 285

 44 285

 44 285

 Nettó pozíció 2004-ben

 25

 - 25

 

A kárpótlási jegy bevonása körében a legnagyobb összegű tranzakció a Forrás Rt. részvényeinek 2003. június 30. és július 20. közötti, nyilvános jegyzéssel történő értékesítése volt. Ennek során az ÁPV Rt. 4 084 084 000 Ft címletértékű kárpótlási jegyet vont be, s ez 7,1 milliárd forint bevétel elszámolását jelentette.

A vagyonhasznosítási bevételek körében a bérleti díjak emelhetők ki.

A társaságoktól való osztalékelvonás mértékét az ÁPV Rt. egyedi mérlegelés alapján, az egyes társaságok gazdasági helyzetét és fejlesztési terveit figyelembe véve határozta meg. Az ÁPV Rt. 2003. évi osztalékbevétele az alábbiakból tevődött össze:

 

 

 

 milliárd forintban

 2002. évi osztalék

 9,6

 Szerencsejáték Rt

 3,2

 Budapest Airport Rt.

 1,9

 Richter Gedeon Rt.

 1,5

 MOL Rt.

 1,3

 Autóbusz-Invest Kft.

 0,8

 Tiszavíz Erőmű

 0,6

 Egyéb

 0,3

 2003. évi osztalékelőleg

 4,5

 Szerencsejáték Rt.

 4,5

 Összesen

 14,1

Az „egyéb bevételek” az ÁPV Rt. által nyújtott tulajdonosi kölcsönök megtérüléséből adódó (2 milliárd forint), illetve a kamatbevételeket (0,3 milliárd forint) tartalmazzák. Ezek közül a Földhitel- és Jelzálogbank által fizetett tőke- és kamattörlesztés 1,6 milliárd forintos összege emelhető ki.

Az ÁPV Rt. hozzárendelt vagyonával kapcsolatos kiadásai

A hozzárendelt vagyonból származó bevételek felhasználását az Országgyűlés hagyta jóvá a költségvetési törvény mellékleteként. E kiadásokról a kormányzati szektor hiányára gyakorolt hatásuk szerint csoportosítva rendelkezett a törvény.

A 2003. évi költségvetési törvény 5. §-a határozta meg a mellékletben szereplő kiadásokkal kapcsolatos gazdálkodási szabályokat (pl. előirányzat-túllépés, -átcsoportosítás lehetősége).

Szintén a költségvetési törvény határozta meg a privatizációs tartalék felhasználásának jogcímeit, valamint kimondta, hogy az ÁPV Rt. hitelfelvételre és kötvénykibocsátásra nem jogosult.

A hozzárendelt vagyon kiadásai közül a kormányzati szektor hiányát érintő kifizetések összege együttesen 34,2 milliárd forintot tett ki (a kormányzati szektor hiányát az ESA’95 módszertana szerint a privatizációs tartalék kiadásai is növelik, ezekről összegszerűen azonban a költségvetési törvény nem rendelkezik).

A kormányzati szektor hiányát érintő kifizetések kisebb részét (6,9 milliárd forintot) fordította az ÁPV Rt. a privatizációs törvényben megjelölt kiadásokra. Ide tartoznak az értékesítésekhez kapcsolódó költségek, a vagyonkezelés kiadásai, a hozzárendelt vagyonba tartozó társaságok támogatása és az ÁPV Rt. működési költségei.

Közülük a privatizáció előkészítése kapcsán kifizetett tanácsadói díjak 2,8 milliárd forintos költsége emelhető ki. A 2003. évi 134,3 milliárd forint összegű értékesítési bevételeknek 2,1%-át tették ki az értékesítésekkel összefüggő költségek. A 2003. évi költségvetési törvény 5. §-ának (9) bekezdése lehetőséget adott ezen előirányzat 1,5 milliárd forinttal történő túllépésére, amennyiben ezt a privatizáció felgyorsulása esetén a privatizációért felelős miniszter jóváhagyja. Az előirányzat túllépésére nem került sor, sőt több tervezett értékesítés (MOL, Mahart, Nemzeti Tankönyvkiadó) meghiúsulása miatt az előirányzatnak csak 70%-át használta fel az ÁPV Rt.

Az ÁPV Rt. működési költségeire 2,5 milliárd forintot használt fel a hozzárendelt vagyon bevételeiből. E kiadás eredeti előirányzata 5 milliárd forint volt, 2003. év közben az ÁPV Rt. eladta a székházát, így a társaság működésének fedezetére jóváhagyott összeg - a költségvetési törvény módosítása során - a felére csökkent. Így az ÁPV Rt. saját vagyonának elszámolása szerint a társaság 2 milliárd forint veszteséget mutatott ki.

A kormányzati szektor hiányát növelő kiadások nagyobb része (27,3 milliárd forint) más jogszabályi, illetve kormánydöntéseken alapuló kifizetésekből adódott. Itt jelennek meg az - évente rendszeresen fizetett - környezetvédelmi, kárelhárítási projektek költségei, valamint a Honvédelmi Minisztériumtól átvett vagyonelemek kezelésének és értékesítésének költségei.

Ide tartozik a költségvetési törvény előírása alapján a központi költségvetésnek fizetett osztalékok elszámolása is. A törvény 5. §-ának (2) bekezdése az ÁPV Rt. által a hozzárendelt vagyonba tartozó társaságoktól elvont osztalék összegével megegyező mértékben határozta meg az ÁPV Rt. osztalékfizetési kötelezettségét. A 14,1 milliárd forint összegű befizetés 6 milliárd forinttal haladja meg a tervezettet, alapvetően a Szerencsejáték Rt-től elvont 2003. évi osztalékelőleg, illetve a Budapest Airport Rt. osztalékfizetése miatt. Az említett törvényi felhatalmazás szerint tehát az ÁPV Rt. az osztalékfizetési előirányzatát túlléphette.

A 2003. évi költségvetési törvény módosítása során jelent meg új előirányzatként a „privatizációval és vagyonkezeléssel kapcsolatos reorganizációs célú kifizetések” jogcím a kormányzati szektor hiányát növelő kiadások között. Ez a 7,8 milliárd forintos összeg tartalmazza a MALÉV Rt-nek nyújtott tőkeemelés 7 milliárd forintját. A tőkerendezésről a MALÉV konszolidációs folyamatának részeként a Kormány döntött a 2322/2003. (XII. 10.) számú határozatával. A reorganizációs célú kifizetések között jelenik meg a Nemzeti Lóverseny Kft-nek nyújtott 0,7 milliárd forint összegű, valamint a végelszámolás alatt lévő MM Speciális Rt-nek nyújtott 0,1 milliárd forintos tulajdonosi kölcsön is.

A kormányzati szektor hiányát nem érintő kifizetések (84,0 milliárd forint) jelentették az ÁPV Rt. 2003. évi kiadásainak nagyobb hányadát.

Ezek a reorganizációs célú kifizetések (3,8 milliárd forint) a fent említettekkel szemben azért nem növelik a kormányzati szektor hiányát, mivel az itt elszámolt tulajdonosi kölcsönök kapcsán lehet azok visszatérülésével számolni, illetve a tőkeemeléseket egy éven belül értékesített társaságok kapták (pl. FHB Rt. 2,5 milliárd forintot).

Az üzleti célú befektetések olyan tőkeemeléseket foglalnak magukban, amelyeket a hozzárendelt vagyonba tartozó, nem veszteséges társaságok kaptak, azaz a kiadások nem csökkentették a hozzárendelt vagyon értékét. Az 5,7 milliárd forint összegű kiadásból több, kisebb összegű tőkeemelést nyújtott az ÁPV Rt., többek között az erdészeti, illetve a Volán-társaságoknak.

A kárpótlási jegyek bevonása kapcsán elszámolt kiadás mértéke megegyezik az elszámolt bevételek mértékével.

A 2003. évi költségvetési törvény eredetileg a szövetkezeti üzletrészek felvásárlását végző Üzletrészhasznosító Kft. és CASA Kft. együttesen 20 milliárd forintos vételárának kifizetésére tartalmazott előirányzatot. A két társaság megvásárlásáról a tervezési időszakot követően született meg a végleges megállapodás, amely szerint az ÁPV Rt. a vételárat halasztott fizetéssel 2004. és 2005. években fogja kifizetni. A törvény módosítása ezt az előirányzatot megszüntette, helyette az Országgyűlés „Vagyontárgyak vásárlását” engedélyezte 13,4 milliárd forint összegig. Ez az új kiadási jogcím tartalmazza a Postabank Rt. vételára első részletének átutalását. Az ÁPV Rt. a Postabank Rt. többségi tulajdonosának, a Magyar Posta Rt-nek a megbízása alapján értékesítette a pénzintézet részvényeit. 2003-ban az ÁPV Rt. annyit utalt át a Postának a vételárból, amely összeg a Postának az értékesítéssel összefüggésben álló kiadásait (adófizetés, költségek) fedezi. A vételár fennmaradó részével 2004-ben számol el a két társaság.

A privatizációs tartalék feltöltése és a tartalékban lévő részvények készpénz ellenében, a hozzárendelt vagyonba történő áthelyezése, a kormányzati szektor elszámolásaiban finanszírozási (nem hiányt érintő) kiadásoknak minősülnek. (Az ESA’95 módszertana szerinti hiányt a tartalék forrásainak felhasználása növeli.) A tartalék feltöltését szolgáló kiadások tartalmát jelentő információkat a privatizációs tartalék bevételeiről szóló következő pont tartalmazza.

A privatizációs tartalék bevételei és kiadásai

Az ÁPV Rt. a privatizációval és egyéb tevékenységeivel összefüggő, jövőbeni kötelezettségeinek teljesítéséhez privatizációs tartalékot köteles képezni. A tartalék felhasználásának jogcímeit a mindenkori költségvetési törvény szabályozza.

A privatizációs tartalék nyitó egyenlege 5,1 milliárd forintnyi készpénzből, 10,1 milliárd forint értékű kötvényből (ún. gázközmű-kötvények) és 44,8 milliárd forint értékű részvényekből (Richter, MOL) tevődött össze.

2003. év során a következő tartalékfeltöltések történtek:

7,5 milliárd forintnyi forrást az ÁPV Rt. biztosított a hozzárendelt vagyon bevételeiből. A 2003. évi költségvetési törvény 5. §-ának (13) bekezdése felhatalmazta az ÁPV Rt-t, hogy a privatizációs tartalék felhasználásával összefüggő visszatérüléseket a tartalék feltöltésére lehet fordítani. A korábbiakban a belterületi földek rendezése kapcsán kifizetett összegekből közel 0,4 milliárd forintot fizettek vissza az önkormányzatok az ÁPV Rt-nek, amely összeg az említett felhatalmazás szerint a privatizációs tartalék készpénzállományát növelte.

A 2003. évi költségvetési törvény módosítása során született meg az a rendelkezés (5. § (14) bekezdés), hogy a privatizációs tartalék állományában lévő részvénycsomagokat a nyilvántartási értékükkel megegyező készpénz ellenében az ÁPV Rt-nek át kell helyeznie a hozzárendelt vagyonba. Ennek megfelelően 2003. év végén a tartalék készpénzállománya 44,9 milliárd forinttal nőtt, a részvények pedig kikerültek a tartalék állományából. A nyilvántartási értéken történő elszámolás alól a Richter részvénycsomag 0,16%-ának a Forrás Rt-be apportált része jelent kivételt. Itt az elszámolás a 225 millió forint összegű nyilvántartási érték helyett a 342 millió forint összegű apportértéken történt meg. Az említett rendelkezés ugyanis 2003. november 27-én lépett hatályba, ezt megelőzően a törvény azt írta elő, hogy az ÁPV Rt. 225 millió forint nyilvántartási értékű Richter részvényt helyezzen át a hozzárendelt vagyonba készpénz ellenében, és nem nevesítette az elszámolás értékét. E részvénycsomag áthelyezése (majd apportálása) még a módosítás hatálybalépése előtt megtörtént. A módosított előirányzat ezt, a már lezajlott elszámolást figyelembe véve állapította meg a részvénycsomagok készpénz-ellenértékét.

Az ÁPV Rt. az önkormányzati gázközmű-vagyonnal kapcsolatos kötelezettségek kielégítésére még 2002. év végén 10,1 milliárd forint összegben kapott államkötvényt tartalékfeltöltésként. E kötelezettségét a társaság 2003-ban rendezte az 1993. augusztus 4-e és 1995. december 31-e között önkormányzati hozzájárulásból létesített gázközmű-vagyonnal kapcsolatos önkormányzati igények rendezéséről szóló 2002 évi LXIII. számú törvényben előírt arányú kötvényben és készpénzben. Az előírt készpénzarány teljesítése érdekében az Államadósság Kezelő Központ Rt. 2,28 milliárd forint névértékű kötvényt vásárolt vissza az ÁPV Rt-től.

A tartalék állománya 2003-ban a feltöltések és a részvény-készpénz csere következtében összesen 8 milliárd forinttal növekedett, és az év végére - a tartalék eredeti céljának megfelelően - csak készpénzt tartalmazott.

A költségvetési törvény 5. §-ának eredeti (5) bekezdése szerint az ÁPV Rt. a privatizációs tartalékának maximum 90%-át tarthatta a Budapesti Értéktőzsdére bevezetett részvényekben. A törvény módosítása eltörölte ezt az előírást, mivel a részvények „kivásárlásával” értelmét vesztette a rendelkezés.

A privatizációs tartalék kiadásai az alábbiak voltak:

 

 millió forintban

 Jótállással, szavatossággal kapcsolatos kifizetések

 3 119

 Kezességvállalásból, átvállalt tartozásokból eredő kifizetések

 93

 Konszern-felelősség alapján történő kifizetés

 235

 Elvont vagyontárgyak után beálló kezesi felelősség rendezése

 4 805

 Szerződéses kapcsolaton alapuló tartozások kiegyenlítése

 25

 E-hitel garancialehívás teljesítése

 0

 Belterületi föld ellenértéke alapján a helyi önkormányzatokat megillető kifizetések

 5 863

 Privatizációs Ellenérték Hányad

 25

 A villamosi-pari dolgozókkal kötött megállapodás teljesítésének fedezete

 1 335

 Kárpótlási jegyek életjáradékra váltása

 2 947

 A „reverzális levelek” alapján történő kifizetések

 0

 Gázközművekkel kapcsolatos önkormányzati igények rendezése

 10 170

 A tartalékkal kapcsolatos ráfordítások

 232

 Tartalék-felhasználás összesen

 28 849

Az ÁPV Rt. hozzárendelt vagyonának állományát és változását az általános indokolás mellékletét képező tájékoztató táblák mutatják be.

Ugyancsak a tájékoztató táblák adnak információt az ÁPV Rt. hozzárendelt vagyonába tartozó társaságok 2003. évi eredményeiről.

2. A Kincstári Vagyoni Igazgatóság 2003. évi vagyonkezelési tevékenysége

A kincstári vagyongazdálkodás bevételei és kiadásai

A Kincstári Vagyoni Igazgatóság (KVI) kezelésében lévő kincstári vagyon kezelése és hasznosítása miatt az alábbi bevételek és kiadások merültek fel:

A KVI kincstári vagyongazdálkodással kapcsolatos bevételei

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Támogatás

 3 868,500

 3 361,440

 3 361,440

 Saját működési bevételek

 800,000

 1 082,115

 2 606,231

 Visszaforgatott hasznosítási bevétel

 1 500,000

 1 500,000

 1 500,000

 Átvett pénzeszközök

 -

 807,243

 805,917

 Felhalmozási bevételek

 -

 45,015

 45,015

 Előző évi előirányzat-maradvány

 -

 756,234

 681,054

 Összesen

 6 168,500

 7 552,077

 7 499,657

A költségvetési támogatás összegének változását átcsoportosítások, a Badacsonytomaj Önkormányzatával szembeni perben keletkezett 789 millió forintos fizetési kötelezettség miatti támogatás, valamint a 2133/2003. (VI. 19.) Korm. határozatban megjelölt előirányzat-csökkentés eredményezték.

A saját működési bevételek többlete bérleti díjakból, a továbbszámlázási és Áfa-bevételekből származott.

A visszaforgatott hasznosítási bevétel a költségvetési törvény 8. §-a alapján a KVI vagyonkezelésében lévő kincstári vagyon értékesítéséből származó bevételek felhasználását jelenti.

Az átvett pénzeszközök egyes szervezetek (pl. KÖH, önkormányzatok) ingatlanok karbantartásához, felújításához való hozzájárulásából, az egyéb központi beruházások 2002. évi fejezeti előirányzat-maradványának felhasználásából, a MeH-től egy ingatlan kiürítési kiadásainak fedezetére átvett összegből, valamint a Széchenyi-terv keretében elnyert támogatásból tevődik össze.

A kincstári vagyon értékesítéséből és hasznosításából származó 2002. évi bevételek a következők:

 - Ingatlanértékesítési bevétel

  966,0 millió forint

 Ebből: a) általános ingatlanértékesítési bevétel b) volt szovjet lakásértékesítési bevétel c) hagyatéki ingatlanértékesítési bevétel

 434,2 millió forint 105,7 millió forint 426,1 millió forint

 - Ingóságértékesítési bevételek

  14,2 millió forint

 Ebből: a) általános ingóságértékesítési bevétel b) hagyatéki ingóságértékesítési bevétel

 2,2 millió forint 12,0 millió forint

 - Részvények, üzletrészek, kötvények értékesítéséből származó bevételek

 57,3 millió forint

 - Egyéb bevételek

  418,4 millió forint

 Ebből: a) hagyatéki egyéb bevételek (készpénzhagyaték, betétkönyvek, stb.) b) használati, szolgalmi jog c) egyéb bevétel

 335,5 millió forint 60,2 millió forint 22,7 millió forint

 Összesen:

  1 455,9 millió forint

E bevételeket, valamint a vagyonhasznosítási bevételek 2002. évi nyitóállományát (459,7 millió forint) a KVI az alábbiak szerint használta fel:

 Központi költségvetésnek elszámolt bevételek

 -

 Önkormányzatoknak elszámolt összeg

 53,5 millió forint

 Költségvetési törvény 8. §-a alapján előirányzatosított

 1 500,0 millió forint

 Elszámolás alatt

 362,2 millió forint

 Mindösszesen

 1 915,7 millió forint

A költségvetési törvény 8. §-a 1800 millió forint kincstári vagyon értékesítéséből származó bevétel felhasználására adott lehetőséget a KVI törvényben meghatározott feladataira. A tényleges értékesítésibevétel-felhasználás 1500 millió forint volt. A bevételek egy része év végén teljesült (2003 decemberében több mint 300 millió forint folyt be), így ezek felhasználása 2004-ben lehetséges. (Ezt jelzik az „elszámolás alatt” lévő összegek.)

A KVI kincstári vagyongazdálkodással kapcsolatos kiadásai

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Dologi kiadások

 1 875,2

 3 380,9

 3 057,6

 Intézményi beruházási kiadások

 3 700,0

 516,8

 213,7

 Felújítás

 570,0

 1 725,7

 779,6

 Egyéb felhalmozási célú kiadások

 23,3

 423,8

 242,6

 Állami vagyonkezelési beruházások

 -

 819,2

 806,8

 Kincstári vagyonnal összefüggő egyéb ingatlanfejlesztési feladatok

 -

 644,2

 565,6

 Összesen

 6 168,500

 7 510,7

 5 665,9

A KVI állami feladatai ellátásához kapcsolódó fenti kiadásai a következő lényegesebb elemeket tartalmazzák:

Dologi kiadások:

- a kezelt ingatlanállomány üzemeltetése (251,5 millió forint)

- ingatlanok őrzésvédelmi kiadásai (557,0 millió forint)

- karbantartási, veszélyforrás-elhárítási, régészeti jellegű kiadások (416,8 millió forint)

- értékbecslési, pályáztatási, ingatlan-dokumentációs és szakértői díjak (358,6 millió forint)

- vagyonbiztosítás, vesztes perek kiadásai, maradványt terhelő és a bevételek meghatározott köre utáni befizetési kötelezettség (1090,2 millió forint)

- előzetesen felszámított ÁFA (383,4 millió forint)

Intézményi beruházási kiadások:

- a tartósan állami tulajdonban tartandó műemlékek bérleti és tulajdonjogának megszerzése (76,9 millió forint),

- informatikai beruházás folytatása (100,0 millió forint),

- ingatlanok vásárlása, kisajátítása (88,0 millió forint),

- ingóságok megvásárlása (13,2 millió forint),

- gépkocsik beszerzése (20,0 millió forint),

- ingatlanok kiürítése, funkciókiváltása (81,4 millió forint).

Felújítási kiadások:

- műemlék-helyreállítás (779,6 millió forint).

Egyéb felhalmozási kiadások:

- vagyonkezelőknek ingatlanfelújításhoz, -fejlesztéshez nyújtott támogatás,

- a KVI vagyonkezelésében lévő ingatlanok közműfejlesztési hozzájárulása.

Állami vagyonkezelési beruházások:

- a kincstári vagyonkataszter bővítése,

- műemlék-helyreállítást célzó beruházási program.

Egyéb ingatlanfejlesztési feladatok:

- a Széchenyi-terv ún. várprogramján elnyert támogatáshoz önerő biztosítása.

3. A központi költségvetési fejezetek 2003. évi vagyonkezelési tevékenysége

A központi költségvetési szervek éves beszámolási kötelezettségük keretében - a számviteli törvény előírásai szerint - készített mérlegének főösszege a 2003. év végén 3,4%-kal (101 milliárd forinttal) magasabb az előző évinél.

A befektetett eszközök értéke (2395,4 milliárd forint) 2,9%-kal, a forgóeszközök értéke (658,4 milliárd forint) 5,3%-kal emelkedett.

A hosszabb távon rendelkezésre álló (befektetett) eszközök:

- e csoporton belül meghatározó a tárgyi eszközök értéke, mely összesen 3,9%-kal (73,0 milliárd forinttal) magasabb az előző évi értékénél. Ezen belül az ingatlanok 3,7%-kal, a gépek, berendezések 7,9%-kal és a járművek értéke 6,1%-kal nőtt. E három tétel mérleg szerinti állománya 2003. december 31-én 1721,7 milliárd forint, 4,2%-kal haladja meg az előző évi állomány értékét;

- 11,8%-kal, tehát átlag felett emelkedett az immateriális javak (pl. vagyoni értékű jogok, szellemi termékek, szoftverek) értéke.

- a tartósan befektetett pénzügyi eszközök (tartós hitelviszonyt, részesedést megtestesítő értékpapírok, tartósan adott kölcsönök) értéke összességében 3,3%-kal (8,4 milliárd forinttal) csökkent, ezen belül a tulajdonosi részesedések értéke 2,9%-kal, a tartósan adott kölcsönök állománya 9,0%-kal csökkent.

A forgóeszközök változásának összetevői

- a készletek (anyagok, áruk) értéke gyakorlatilag nem változott (0,1%-kal, 106,5 milliárd forintra nőtt);

- a költségvetési szervek nyilvántartott követelése 2003. évben 13,4%-kal (43,3 milliárd forintra) nőtt;

- 4,5%-kal csökkent a rövid lejáratú értékpapírok állománya;

- a forgóeszközök csoportján belül meghatározó a pénzeszközök (elszámolási számlák, pénztárak) állományának átlagosan 6,7%-os növekedése. A központi költségvetési szervek pénzeszközeinek 94%-át kitevő elszámolási számlák állománya 9,1%-kal nőtt, a költségvetési bankszámláké 22,1%-kal nőtt, a pénztárak, csekkek, betétkönyvek állománya 67,3%-kal, az idegen pénzeszközöké 25,8%-kal csökkent.

A költségvetési szervek vagyonának forrás szerinti összetétele a következőképpen változott:

- a saját tőke értéke (100,0%) nem változott,

- a tartalékok összesen 9,0%-os emelkedést mutatnak. A kiadási megtakarítások 9,0%-os növekedéséből, valamint a bevételi lemaradások 0,1%-os emelkedéséből eredt a költségvetési tartalékok 9,0%-os növekedése. Bár az összes tartalék súlyában jelentéktelen (1%), a vállalkozási tartalék növekedése 10,8%-os.

- a kötelezettségek összesen 27,3%-os növekedésén belül kisebb részben a hosszú-lejáratú kötelezettségek megháromszorozódása, zömében a rövid-lejáratú kötelezettségek 23,3%-os növekedése játszott szerepet.

VIII. Elkülönített állami pénzalapok

2003-ben három elkülönített állami pénzalap működött: a Munkaerőpiaci Alap és a Központi Nukleáris Pénzügyi Alap mellett a 2003. évi LVIII. törvény alapján 2003. augusztus 1-jétől létrejött a Wesselényi Miklós Ár- és Belvízvédelmi Kártalanítási Alap, amelynek kezelője a Magyar Államkincstár, az Alap felett a pénzügyminiszter rendelkezik. Az Alap az ár- és - árvízből eredő - belvízkárok megtérítésében való önkéntes részvételre ösztönző elkülönített állami pénzalap, amelybe a Magyar Köztársaság területén a veszélyeztetett területeken lakóingatlan-tulajdonnal rendelkező természetes személyek szerződés alapján befizetést teljesíthetnek, ezáltal jogosulttá válnak a káresemények utáni kártalanításra. A Munkaerőpiaci Alappal a foglalkoztatáspolitikai és munkaügyi miniszter rendelkezik. Rendelkezési jogát az Flt-ben foglaltak szerint a MAT-tal, a fejlesztési és képzési alaprész tekintetében az oktatási miniszterrel megosztva gyakorolja. A Központi Nukleáris Pénzügyi Alappal a belügyminiszter rendelkezik, kezelője az Országos Atomenergia Hivatal.

1. A bevételek alakulása

Járulékok:

- Munkaadói járulék: a Munkaerőpiaci Alap bevételeinek legnagyobb része, 66,2%-a, 146,2 milliárd forint a munkaadói járulékból folyt be.

- Munkavállalói járulék: a járulék mértéke 2003. január 1-jétől 1,5%-ról 1%-ra csökkent. A Munkaerőpiaci Alap bevételeinek 21,4%-a, 47,1 milliárd forint a munkavállalói járulékból folyt be, e bevétel 2,3%-kal túlteljesült.

Hozzájárulások:

- Szakképzési hozzájárulásból 19,5 milliárd forint folyt be, amely a Munkaerőpiaci Alap összes bevételeinek 8,8%-a.

- Rehabilitációs hozzájárulásból a Munkaerőpiaci Alapba 3,3 milliárd forint folyt be, amely 18,3%-kal haladta meg az előirányzatot. A tervezés alapjául szolgáló, egy főre jutó rehabilitációs hozzájárulás éves mértéke 2003-ban 37 300 Ft/fő volt, amely a múlt évihez - 31 500 Ft/fő - képest 18,4%-kal emelkedett.

- Nukleáris hozzájárulás: a Központi Nukleáris Pénzügyi Alap bevétele a Paksi Atomerőmű Rt. befizetése, részére a 2003. évi költségvetésről szóló törvény 21 milliárd forint befizetést írt elő, amelynek teljesítése megtörtént.

Térítési és szolgáltatási díjak:

Az engedélyesek befizetései: az atomenergiáról szóló 1996. évi CXVI. törvény szerint a radioaktív hulladékok végleges elhelyezésének költsége az engedélyest terheli. Az 1976 óta üzemelő püspökszilágyi Radioaktív Hulladék Feldolgozó és Tárolóba (a továbbiakban: RHFT) a radioaktív hulladékok eseti elhelyezésekor az engedélyesek az érvényes díjtételek szerint megállapított díjat fizetnek. Az engedélyesek befizetéseiből tervezett bevétel 6,5 millió forint volt, amely 2,3 millió forinttal túlteljesült.

Kölcsönök törlesztése

A kölcsön törlesztése három jogcímen jelenik meg a Munkaerőpiaci Alapnál: a visszterhesen nyújtott rehabilitációs támogatások, a kamatmentes szakképzési kölcsön visszafizetése és a bérgarancia-támogatások törlesztése címeken. E bevételekből összességében 0,5 milliárd forint folyt be. Elmaradás a bérgarancia-támogatások törlesztésénél jelentkezett, a tervezettnek alig több mint egynegyede teljesült.

Egyéb bevételek

- A Munkaerőpiaci Alap egyéb bevételei 4,2 milliárd forintra teljesültek. Ez az eredeti előirányzathoz képest háromszoros túlteljesülést jelent. Az egyéb bevétel a megállapodások megszegése miatt határozattal visszakövetelt ellátások és támogatások összegéből, a kamatbevételekből, az önkéntes befizetésekből, a bírságokból (döntően a foglalkoztatási törvényben szabályozott rendbírságból), a diplomáciai testületek befizetéseiből és különféle egyéb bevételekből képződő, nem adó-jellegű folyó bevételekből, valamint a foglalkoztatási alaprészt illető kölcsönök visszafizetéséből áll.

- A Wesselényi Miklós Ár- és Belvízvédelmi Kártalanítási Alap részére a Pénzügyminisztérium fejezetből 0,1 milliárd forint működési célú pénzeszközátadás történt.

2. A kiadások alakulása

A Munkaerőpiaci Alap kiadásai:

- Az aktív foglalkoztatási eszközökre 50,3 milliárd forint volt az eredeti kiadási előirányzat, amelyből a foglalkoztatási és képzési támogatások előirányzata 48 milliárd forint, az aktív foglalkoztatási eszközök tartalék-előirányzata pedig 2,3 milliárd forint. A teljesített kiadás összege 53,5 milliárd forintot tett ki. A foglalkoztatási programok megvalósulásáról az alapkezelő részletesen beszámol (ezeket a "Fejezeti indokolások” kötetek LVIII. Munkaerőpiaci Alap fejezete tartalmazza).

- A munkanélküli ellátások mindössze 0,3%-kal haladták meg a tervezettet. A munkanélküli járadék havi átlagos összege - 36,4 ezer Ft - a tervezetthez képest 4%-kal emelkedett, a munkanélküli járadékban részesültek havi átlagos létszáma (107 ezer fő) pedig a tervezett szinten alakult.

- A munkanélküliek részére folyósított 0,2 milliárd forint jövedelempótló támogatás az önkormányzatok által - a szociális törvény változásának következtében - 2000. április 30-át megelőzően megállapított támogatások 75%-ának a megtérítését biztosította. Az éves kifizetés összege az előirányzatot 0,4%-kal haladta meg. A törvénymódosítás következményeként 2003-ban tovább csökkent a jövedelempótló támogatásra jogosultak száma, azonban éves átlagban havonta még mindig 1,9 ezer fő részére folyósítottak jövedelempótló támogatást.

- Szakképzési célra 15,3 milliárd forint, bérgaranciára - a felszámolás alatt álló gazdálkodó szervezetek dolgozóinak kiegyenlíthetetlen bér- és végkielégítésére - pedig 3,4 milliárd forintot fizettek ki. A rehabilitációs célú kifizetések közül a munkahelyteremtés és -megtartás támogatási előirányzata 97,1%-ra teljesült.

- Az átadott pénzeszközök (alapkezelőnek, Állami Foglalkoztatási Szolgálatnak, Országos Munkabiztonsági és Munkavédelmi felügyelőségnek, TB alapnak) összességében 23,8 milliárd forintot tettek ki.

- A Munkaerőpiaci Alap teljesítette a számára előírt 49,4 milliárd forint költségvetési befizetést: az ellátórendszer változásával összefüggésben az Alap 32,5 milliárd forint befizetést teljesített: a munkanélküli járadékból kikerülő aktív korúak rendszeres szociális segélyezése, a közcélú munkavégzés kiadásai és az ezekhez kötődő igazgatási feladatok jogcímeken. A megváltozott munkaképességű személyek foglalkoztatásának támogatására a 16,9 milliárd forint befizetése megtörtént.

A Központi Nukleáris Pénzügyi Alap kiadásai:

- Az Alap felhalmozási kiadásai a következő projektekre nyújtanak fedezetet: a kis- és közepes aktivitású hulladéktároló létesítésének előkészítésére, a püspökszilágyi RHFT beruházására, a nagy aktivitású hulladéktároló létesítésének előkészítésére, a kiégett fűtőelemek átmeneti tárolójának bővítésére és felújítására. A beruházásokra 6,7 milliárd forint került kifizetésre.

- A Működési célú pénzeszközátadás 2,5 milliárd forint volt: a hulladéktárolók és kiégett kazetták átmeneti tárolójának működtetésére 1,7 milliárd forint került kifizetésre. Az önkormányzatok támogatására - az atomenergiáról szóló 1996. évi CXVI. törvény 10. § (4) bekezdése alapján - 0,5 milliárd forint került átadásra. Ugyanezen törvény alapján a kiégett fűtőelemek átmeneti tárolójának hatósági felügyeletéért a tárolt fűtőelemek számától függő díjat kell fizetni, ennek összege 0,2 milliárd forint volt. Az alapkezelőnek működési célra 51 millió forint került átadásra.

A Wesselényi Miklós Ár- és Belvízvédelmi Kártalanítási Alapnál a működés feltételeinek december második felére történt megteremtése következtében a működés előkészítésére mindössze 2,5 millió forint tényleges kifizetés történt.

Összefoglalva:

Az Alapok költségvetési kiadása 226,0 milliárd forintot, költségvetési bevétele pedig 244,5 milliárd forintot tett ki. Az elkülönített állami pénzalapok a 2003. évet alapok 18,5 milliárd forint többlettel zárták: a Munkaerőpiaci Alap többlete 3,9 milliárd forint, a Központi Nukleáris Pénzügyi Alap többlete 14,5 milliárd forint és a Wesselényi Miklós Ár- és Belvízvédelmi Kártalanítási Alap többlete 0,1 milliárd forint.

3. Az elkülönített állami pénzalapok 2003. évi beszámolójának auditálása

Az Áht. 57. §-ának (3) bekezdése szerint az elkülönített állami pénzalap gazdálkodásáról az alappal rendelkező (miniszter) éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. E tájékoztatási kötelezettségnek eleget téve közöljük a könyvvizsgálók elkülönített állami pénzalapok 2003. évi beszámolójának és mérlegének auditálása során tett megállapításait:

- a Munkaerőpiaci Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad;

- a Központi Nukleáris Pénzügyi Alap beszámolóját a könyvvizsgáló hitelesnek minősítette;

- a Wesselényi Miklós Ár- és Belvízvédelmi Kártalanítási Alap beszámolója a vagyoni, pénzügyi és jövedelmi helyzetről megbízható és valós képet ad.

Az egyes alapokról kiadott könyvvizsgálói záradékokat tartalmazzák a „Fejezeti indokolás” kötetek - az éves beszámolók részeként - mellékletei.

IX. A társadalombiztosítás pénzügyi alapjai 2003. évi költségvetésének végrehajtása

1. A gazdálkodás keretei

Az államháztartás társadalombiztosítási alrendszerének 2003. évi költségvetését tartalmazó 2002. évi LXII. törvény a két alap együttes bevételi főösszegét 2490,4 milliárd forintban, kiadási főösszegét 2767,5 milliárd forintban, hiányát 277,1 milliárd forintban határozta meg. A teljes hiány az Egészségbiztosítási Alap költségvetésében jelentkezett, a Nyugdíjbiztosítási Alap költségvetése az Áht. előírása értelmében a bevételek és a kiadások egyensúlyát tűzte ki célul.

A Magyar Köztársaság 2001. és 2002. évi költségvetésének 2002. évi végrehajtását tartalmazó 2003. évi XCV. törvény több helyen módosított egyes bevételi és kiadási előirányzatokat, de olyan módon, hogy mindez az alrendszer tervezett hiányát nem változtatta meg. A Nyugdíjbiztosítási Alap esetében csak a kiadási oldalon történtek módosítások, a méltányossági alapon megállapításra kerülő nyugdíjemelés előirányzata 0,3 milliárd forinttal nőtt, s ennek ellentételezését a postaköltség előirányzatának 0,1 milliárd forinttal és a nyugdíjbiztosítás igazgatási szervezetének működésére fordított kiadások 0,2 milliárd forinttal történő csökkentése adta. Az Egészségbiztosítási Alap bevételeit növelte valamivel több mint 36,0 milliárd forint központi költségvetési támogatás, ebből az összegből közel 7,5 milliárd forint a gyógyító-megelőző ellátások, 25,0 milliárd forint a gyógyszertámogatás, 3,0 milliárd forint a gyógyászati segédeszközök és közel 0,6 milliárd forint az egyéb kiadások előirányzatának a megemelését biztosította.

Az alrendszer költségvetésének meghatározó peremfeltételeit egyrészt egyes makrogazdasági paraméterek, másrészt a társadalombiztosítási járulékokra és hozzájárulásokra, valamint a magánnyugdíj-pénztári tagdíjakra vonatkozó szabályozások képezték.

A bevételek mintegy háromnegyed részét képező járulékbevételek (munkáltatói és biztosítotti járulékok) alakulását elsősorban a járulékköteles jövedelmek meghatározó hányadát adó nemzetgazdasági szintű bruttó keresettömeg alakulása befolyásolja, melynek tényleges növekedése a tervezettet több mint 4,0 százalékponttal haladta meg. Az egészségügyi hozzájárulás alakulását befolyásoló makrogazdasági feltétel a foglalkoztatottak számának változása, ennek a megelőző évihez viszonyított növekedése csekély mértékű volt. A nyugdíjemelés mértékét a nettó átlagkeresetek növekedése és a fogyasztói árindex alakítja, előbbi esetében a tényleges növekedés mintegy 2,5 százalékponttal nagyobb a tervezettnél, a fogyasztói árindex 0,3 százalékponttal volt kisebb a költségvetés kialakításánál vélelmezettnél.

A társadalombiztosítási (munkáltatói) járulék mértéke 2002. évihez képest nem változott, a 29%-os mértéken belül 18,0% a nyugdíjbiztosítási járulék, 11,0% az egészségbiztosítási járulék. A biztosítotti járulék az előző évihez képest 0,5 százalékponttal növekedve 11,5%-ra változott, ebből az egészségbiztosítási járulék mértéke 3,0%, a csak felosztó-kirovó rendszerbe befizetők nyugdíjjáruléka 8,5% volt.

A magánnyugdíj-pénztári tagok által a társadalombiztosítási nyugdíjrendszerbe fizetendő járulék mértéke 1,5% (az előző évinél 0,5 százalékponttal kisebb).

A havonta fizetendő fix összegű egészségügyi hozzájárulás nagysága 3450 forint/fő volt, az előző évihez képest a csökkenés 1050 forint/fő.

A nyugdíjjárulék-fizetési kötelezettséggel terhelt jövedelmek összegének felső határa a tervezett nemzetgazdasági bruttó átlagkereset egy naptári napra jutó értékének két és félszerese volt, ami éves szinten 3 905 000 forint.

1.1. A Nyugdíjbiztosítási Alap 2003. évi költségvetésének teljesítése

A költségvetési törvény az Alap 2003. évi költségvetésének bevételi és kiadási főösszegét egyaránt 1501,5 milliárd forintban határozta meg, az Áht. által előírt, a kiegyensúlyozott költségvetésre vonatkozó követelménynek megfelelően. Az év folyamán a 2003. évi XCV. törvény a költségvetés kiadási oldalán belül, nagyságrendjét tekintve csekély mértékű átcsoportosítást írt elő, ennek részletei megtalálhatóak a gazdálkodás kereteit bemutató pontban.

A 2003-ban lezajlott, és a feltételezettektől némileg eltérő évközi folyamatok eredményeként az Alap saját bevételeinek és kiadásainak különbözeteként adódó költségvetési egyenleg 39,0 milliárd forint deficitet mutatott. A hiány szinte teljes egészében a tervezettnél nagyobb kiadások következménye.

Az Alap tervezett bevételi főösszege 1501,5 milliárd forint volt, a tényleges teljesítés ezzel közel megegyezően 1501,1 milliárd forint. A Nyugdíjbiztosítási Alap bevételeinek döntő része két forrásból származik, a járulékbevételek és hozzájárulások adják az összes saját bevétel mintegy 82,0%-át, a másik meghatározó nagyságrendet képviselő bevételi csoport, a központi költségvetési hozzájárulások aránya mintegy 17,7%.

Járulékbevételekből és hozzájárulásokból 1225,2 milliárd forint bevételhez jutott az Alap, az előirányzott értékhez képest minimális mértékű, mintegy 0,3% az elmaradás. Ezen a bevételi körön belül a munkáltatóijárulék-befizetések nagysága 950,2 milliárd forint, az előirányzattól való elmaradás mintegy 2,3%-os mértékű. A biztosítottaktól származó járulékbevételek tartalmazzák az állami nyugdíjrendszerbe tartozók és a magánnyugdíj-pénztári tagok befizetéseit, valamint a magánnyugdíj-pénztárakból érkezett, a pénztártagok visszalépéséből származó átutalásokat, az együttes teljesítés 241,8 milliárd forint, ami az előirányzatot mintegy 19,9 milliárd forinttal (9%-kal) haladja meg. A többletbevétel közel fele, 9,1 milliárd forint a pénztártagok visszalépéséből adódó befizetés. A járulékbevételekhez kapcsolódó késedelmipótlék- és bírság-befizetések nagysága közel 5,8 milliárd forint, ami minimális mértékben, 0,8%-kal nagyobb az előirányzatnál.

Az egyéb járulékok és hozzájárulások adják az összes saját bevétel 1,8%-át, ezen belül a legnagyobb súlyú előirányzatot képviselő fegyveres testületek kedvezményes nyugellátásához való költségvetési hozzájárulás címén 23,6 milliárd forint bevétel képződött.

A központi költségvetésből származó hozzájárulások összege 265,7 milliárd forint, ami ugyanakkora, mint az előirányzat. A támogatás három jogcímen érkezett.

- a GYES-ben, GYED-ben, GYET-ben részesülők utáni térítés 19,2 milliárd forint volt, ami megegyezett a PM és ESzCsM fejezetben szereplő összesített előirányzattal,

- a központi költségvetésben tervezett (a PM fejezet kiadásaként szereplő), az Alap bevételeinek és kiadásainak egyensúlyát biztosító pénzeszközátadás nagysága 115,9 milliárd forint, a teljesítés megegyezik az előirányzattal,

- a magánnyugdíj-pénztárakba átlépett személyek kieső járulékbefizetéseinek pótlására adott - szintén a PM fejezetben, mint kiadás is megjelenő - megtérítés összege 130,5 milliárd forint.

Speciális elemét képezik a rendelkezésre álló forrásoknak a vagyongazdálkodásból származó bevételek. Ezek tervezett összege 33,0 millió forint, a teljesítés ezt lényegesen meghaladva 86,4 millió forint. Ebből az összegből 58,4 millió forint a járuléktartozás fejében átvett vagyon értékesítéséből és hasznosításából, a maradék 28 millió forint az OEP által átutalt összegekből és a MEP-ek által beszedett követelésekből származik.

A Nyugdíjbiztosítási Alap összes saját kiadása 1540,1 milliárd forint, ami 2,6%-kal több az előirányzatnál. A kiadások funkciójukat tekintve két eltérő rendeltetésű csoportot képeznek: a döntő, 98,1%-ot kitevő részt az ellátási kiadások adják, a maradék hányad szinte teljes egészben igazgatási kiadás.

A nyugellátásokra felhasznált összeg 1507,6 milliárd forint, ami a módosított előirányzatnál 36,6 milliárd forinttal nagyobb érték. A nyugdíjkiadások alakulását több tényező befolyásolta.

Januárban a nyugdíjak 8,4% mértékű emelésére került sor, ami 5,0%-os mértékű fogyasztói árindexet és a nemzetgazdasági szintű nettó átlagkereset 11,8%-os mértékű növekedését feltételezte (az emelés a két érték számtani átlaga). Novemberben a törvényi előírásoknak megfelelően kiegészítő jellegű és visszamenőleges hatályú, 2,2%-os mértékű emelés történt, mivel a nyugdíjemelés mértékét meghatározó makrogazdasági paraméterek az évközi folyamatok hatására eltértek a költségvetésben feltételezett, az év elején történt emelést meghatározó értéktől. (A kiegészítő emelés mértékének a meghatározásakor az év egészére prognosztizált növekedés a fogyasztói árindex esetében 4,8%, a nettó átlagkereset esetében 16,4% volt.) Szintén novemberben történt az 53. heti nyugdíjak kifizetése, ez 30,0 milliárd forinttal növelte a nyugdíjkiadásokat.

A 20%-os mértékű özvegyi nyugdíjak 25%-os emelésére is sor került novemberben, ennek kéthavi kihatása mintegy 2,6 milliárd forinttal növelte az Alap nyugdíjkiadásait.

A nyugdíjak kétszeri emelése miatt és figyelembe véve az 53. heti nyugdíjat az egyéni nyugdíjak átlagosan 13,1%-al emelkedtek, ami 4,7%-os fogyasztói árnövekedés mellett az egyéni nyugdíjak reálértékének átlagosan 8,0%-os növekedését eredményezte.

A nyugellátási kiadások három nagy csoportot képeznek. Az öregségi nyugdíjakra kifizetett összeg 1037,6 milliárd forint volt, a rokkantsági és baleseti rokkantsági nyugdíjakra fordított összeg 241,7 milliárd forint, a hozzátartozói ellátásokra 198,3 milliárd forint volt a kifizetés. Ezek a teljesítések az előirányzatokat mintegy 2,4-2,8%-kal haladták meg.

A vagyongazdálkodási kiadások nagysága 912,0 millió forint, az előirányzattól való elmaradás mintegy 3,5%. Ezen kiadások döntő részét, 898,6 millió forintot a postabanki viszontgarancia utolsó részének törlesztése tette ki.

A nyugdíjbiztosítás igazgatási szerveinek működésére fordított összeg 27,4 milliárd forint, az előirányzatnál mintegy 1,8 milliárd forinttal nagyobb teljesülést döntően az előző évi előirányzat-maradvány igénybevétele okozta.

1.2. Az Egészségbiztosítási Alap 2003. évi költségvetésének teljesítése

A költségvetési törvény az Alap bevételi főösszegét 988,9 milliárd forintban, kiadási főösszegét 1266,0 milliárd forintban, így hiányát 277,1 milliárd forintban határozta meg. A 2003. évi XCV. törvény mind a bevételi főösszeget, mind a kiadási főösszeget megnövelte valamivel több mint 36,0 milliárd forinttal, a hiány nagysága változatlan maradt.

A költségvetés módosítása a bevételi oldalon a központi költségvetési hozzájárulást növelte meg valamivel több mint 36,0 milliárd forinttal, a kiadási oldalon az alábbi előirányzatok megemelésére került sor:

- a gyógyító-megelőző ellátások esetében közel 7,5 milliárd forint,

- a gyógyszer-támogatás esetében 25,0 milliárd forint,

- a gyógyászati segédeszköz-támogatás esetében 3,0 milliárd forint,

- az egészségbiztosítás egyéb kiadásai esetében közel 0,6 milliárd forint

összegben.

Az Alap tényleges költségvetési hiánya közel 310,0 milliárd forint. A tervezettnél nagyobb hiány minimális összegű, a módosított bevételi főösszeget meghaladó bevételi többlet és az előirányzottat lényegesen meghaladó kiadási többlet eredője.

Az Alap összes saját bevétele 1025,4 milliárd forint volt, ami mintegy 0,5 milliárd forinttal nagyobb a törvényi módosított bevételi főösszegnél. A bevételeken belül meghatározó nagyságrendet, mintegy 70,8%-ot képviselő társadalombiztosítási járulék-bevételek (döntően munkavállalói és munkáltatói befizetések) nagysága 723,4 milliárd forint, az előirányzattól való elmaradás 0,6%-os mértékű, a 2002. évi teljesítéshez viszonyított növekedés 11,9%. A munkáltatók által fizetendő táppénz-hozzájárulásból származó bevétel 21,4 milliárd forint, az előirányzattól való elmaradás 0,5%, az előző évi teljesítéshez viszonyított növekedés 18,2%. Késedelmi pótlék és bírság címén valamivel több mint 4,4 milliárd forint bevétele keletkezett az Alapnak.

A kétféle (fix összegű és százalékos mértékű) egészségügyi hozzájárulásból származó bevételek nagysága 173,3 milliárd forint, az előirányzattól való elmaradás, mintegy 1,3%. Az Alapnak biztosított központi költségvetési hozzájárulások 86,0 milliárd forintot tettek ki, az előirányzat túllépése hozzávetőleg 2,0%, ami a GYED kiadásainak megtérítésénél keletkezett. Utóbbi nagysága 45,6 milliárd forint, ami - mivel ugyanekkora nagyságú kiadás ellentételezésére szolgál - az egyenleget nem érintette. Az egészségbiztosítás közvetlen támogatását jelentő garancia és hozzájárulás nagysága valamivel több mint 36,0 milliárd forint, ez megegyezik a módosított előirányzattal.

Az egészségbiztosítási tevékenységgel kapcsolatos egyéb bevételek teljesítése 9,9 milliárd forint, az előirányzat túlteljesítése több mint 4,0 milliárd forint, ami a gyógyszer-támogatási előirányzat túllépését jelentős részben ellentételező befizetésekből (6,3 milliárd forint) és a baleseti és egyéb kártérítési megtérítések címen tervezett bevételek egy részének elmaradásából alakult ki.

Vagyongazdálkodásból 55,2 millió forint bevétel származott, ami az előirányzott összegnek (30,0 millió forint) közel a kétszerese. Ebből az összegből 22,8 millió forint járuléktartozás fejében átvett vagyon értékesítéséből, ezen belül döntően részvények eladásából származott. Az egyéb hozambevételek nagysága 32,4 millió forint volt, melynek nagy része ingatlanok bérleti díjából származott.

Az Alap összes saját kiadása 1335,4 milliárd forint, a törvényi módosított előirányzat túllépése mintegy 2,6%, abszolút összegben 33,3 milliárd forint. Utóbbi mintegy 80,0%-a három előirányzatra koncentrálódott: a gyógyszer-támogatás esetében 9,8 milliárd forint, a táppénzkiadások körében 13,4 milliárd forint, a terhességi-gyermekágyi segélyre fordított kiadások esetében 3,8 milliárd forint.

A rokkantsági, baleseti rokkantsági és hozzátartozói nyugellátásokra fordított kiadás 213,9 milliárd forint, amely 2,9 milliárd forinttal, 1,4%-kal több az előirányzatnál. A teljesítés tartalmazza az 53. heti nyugdíjra fordított kiadásokat is, ami önmagában közel 4,0 milliárd forintot tett ki.

A természetbeni ellátások legnagyobb előirányzatát képviselő gyógyító-megelőző ellátásokra felhasznált összeg a módosított előirányzattal megegyezően 623,0 milliárd forint. A gyógyszer-támogatásra fordított összeg 251,8 milliárd forint, a módosított előirányzatot 9,8 milliárd forinttal, mintegy 4,1%-kal haladja meg. A gyógyászati segédeszközök támogatására felhasznált összeg a módosított előirányzattal megegyezően közel 35,0 milliárd forint.

Az egészségbiztosítás által nyújtott pénzbeni ellátások legnagyobb tételét képviselő táppénzkiadásokra felhasznált összeg 98,9 milliárd forint, az előirányzat túllépése 13,3 milliárd forint, azaz 15,5%.

A vagyongazdálkodással kapcsolatos kiadásokra 250 millió forintot irányzott elő a költségvetés, a teljesítés ezt meghaladva 413,2 millió forint volt. Ennek legjelentősebb tételét, 359,4 millió forintot a Postabank Rt. részvényekkel kapcsolatos viszontgaranciális fizetési kötelezettség teljesítése adta.

Az egészségbiztosítás igazgatási szerveinek működésére fordított összeg 23,7 milliárd forint, az előirányzatnál 0,9 milliárd forinttal több.

1.3. A Kincstári Egységes Számlához kapcsolódó megelőlegezési számla igénybevétele a társadalombiztosítási kiadások finanszírozására

Az alrendszer két pénzügyi alapjának napi bevételei és kiadásai szükségszerűen eltérnek egymástól. Abban az esetben, amikor a napi kiadások meghaladják a napi bevételeket, indokolt a központi költségvetés által biztosított kamatmentes hitel igénybevétele, ami a KESz-hez kapcsolódó megelőlegezési számláról történik. Ennek lehetőségét a költségvetési törvény 25. §-a biztosítja.

Az alábbi táblázat a két alap által 2003-ban felhasznált napi hitelállomány néhány fontos jellemzőjét mutatja be.

 

 

 

 

 

 millió forint

 Megnevezés

 Nyugdíjbiztosítási Alap

 Egészségbiztosítási Alap

 Legkisebb napi érték

 168,0 (október 20.)

 82 519,0 (január 14.)

 Legnagyobb napi érték

 233 249,0 (december 10.)

 450 991,0 (december 9.)

 Átlagos napi igénybevétel

 51 764,3

 269 173,3

A hitelállomány adott éven belüli változása eltérő sajátosságokat mutat a két alap esetében. Az Egészségbiztosítási Alap hitelállományának alakulását jellemző trend a teljes évet nézve növekedést mutat, szoros összefüggésben az alap költségvetési pozíciójának romlásával.

A Nyugdíjbiztosítási Alap napi likviditási helyzete összefügg a központi költségvetési hozzájárulások átutalási rendjével. A törvényi előírások értelmében az átutalás a negyedévek utolsó kincstári napján történik, ennek megfelelően a negyedéveken belül ingadozva, de nőtt a hiteligény, majd az átutalást követő 8-9 napban nem volt szükség a KESZ igénybevételére.

A tárgyalt évben 25 olyan nap volt, amikor a Nyugdíjbiztosítási Alap nem kényszerült likviditási hitel felvételére, az Egészségbiztosítási Alap esetében egyetlen ilyen nap sem volt.

1.4. Létszám és személyi juttatások

2003-ban a nyugdíjbiztosítási ágazat átlagos statisztikai állományi létszáma 4208 fő volt, ez mintegy 2,9%-kal nagyobb az előző évinél. Az engedélyezett létszám 4363 fő volt, amely az előző évit 94 fővel haladta meg. A növekedést a méltányossági nyugdíjemelés és az EU csatlakozás személyi feltételeinek megteremtése indokolta. A kormányzati létszámcsökkentést előíró határozat értelmében az év végén 210 fővel kellett csökkenteni az engedélyezett létszámot, ennek végrehajtása megtörtént.

Az ágazat személyi juttatásaira fordított kiadások nagysága 10,9 milliárd forint volt, ami a megelőző évi teljesítést 8,5%-kal haladta meg.

Az egészségbiztosítási ágazat átlagos statisztikai állományi létszáma 4125 fő volt, ami 4,7%-kal haladta meg az előző évit. A 2003-ra engedélyezett létszám 4356 fő, ami 106 fővel több, mint az előző évi. A növekedést elsősorban a betegellátási és az orvosszakmai feladatok bővülése indokolta. Az év végén végrehajtott létszámcsökkentés 243 álláshely megszüntetését eredményezte.

A személyi juttatásokra felhasznált kiadások nagysága 11,3 milliárd forint, az előző évi teljesítéshez viszonyított növekedés 15,8%.

1.5. A kiadások funkcionális csoportjainak alakulása

A társadalombiztosítási alrendszer kiadásait funkcionális rendszerben csoportosítva azok szinte teljes egészében a jóléti funkcióhoz, s ezen belül az egészségügyi ellátás, valamint a társadalombiztosítási és jóléti szolgáltatások csoportba tartoznak. Az összes kiadás 31,8%-át az egészségügyre fordítják, ez mintegy két százalékponttal haladja meg a megelőző évi arányt. A társadalombiztosítási és jóléti szolgáltatások csoportba a kiadások 68,1%-a tartozik, ami hozzávetőleg két százalékponttal kisebb arány a 2002. évi értéknél.

Az általános közösségi szolgáltatások csoportba sorolt kiadások nagysága nem éri el a statisztikailag értelmezhető megoszlási %-ot.

X. A helyi önkormányzatok gazdálkodása

1. A költségvetési szabályozórendszer működésének értékelése

A helyi önkormányzatok számának önkormányzat-típusonkénti alakulását a 2002., illetve 2003. december 31-ei állapotnak megfelelően a következő táblázat tartalmazza:

 

 

 

 

 2002.

 2003.

 Főváros

 1

 1

 Kerület

 23

 23

 Megye

 19

 19

 Megyei jogú város

 22

 22

 Város

 229

 233

 Nagyközség

 187

 185

 Község

 2706

 2704

 Összesen

 3187

 3187

Általános értékelés

A helyi önkormányzatok a 2003. költségvetési év során 2598,7 milliárd forint tárgyévi bevételből gazdálkodtak, ami 8,9%-kal haladta meg az eredeti előirányzatot és 12,2%-kal magasabb az előző évi teljesítéshez viszonyítva. Ez az összeg 97,0 milliárd forinttal magasabb a pénzforgalmi bevételeknél, magában foglalja a hitelbevételeket, az értékpapírok értékesítéséből származó bevételeket, valamint az államkötvények, egyéb (hosszú lejáratú) pénzügyi befektetések bevételét és az éven belüli értékpapírok vásárlásának és eladásának egyenlegét is. Kiemelendő, hogy a hitelbevételek előző évihez viszonyítva 21,1%-os, 16,7 milliárd forintos csökkenést, az éven belüli értékpapírok vásárlásának és eladásának egyenlege 98,3%-os, 24,0 milliárd forintos kiugró csökkenést mutat. A bevételeken belül az állami támogatások és hozzájárulások, valamint az átengedett személyi jövedelemadó együttesen az összes bevétel 44,4%-át teszi ki. Az előző évihez viszonyítva ez a mutató 3,2 százalékpontos emelkedést mutat. Az emelkedés fő oka az volt, hogy a bérfinanszírozással összefüggő többletkiadások - főleg a közalkalmazottak átlagosan 50%-os béremelésének - fedezete 2003. évben beépült a normatív állami hozzájárulások és az önkormányzatok átengedett bevételeinek rendszerébe. A központosított előirányzatok teljesítése - döntően az átlagosan 50%-os közalkalmazotti béremelés közvetlen finanszírozásának megszűnése miatt - közel harmada a 2002. évinek.

Az elmúlt évet megelőzően a helyi adók összes bevételeken belüli aránya 12,8% volt, 2003. évre ez az arány már csak 12,4%. A helyiadó-bevételek előző évben tapasztalt 11,3%-os emelkedése 2003. évre már 8,7%. A helyiadó-bevételek alakulására az azt közel 85%-os arányban kitevő iparűzésiadó-bevétel változása a meghatározó. Az iparűzési adó bevétel 2003. évi dinamikája a 2002. évivel azonos (7,7%).

A felhalmozási és tőkejellegű bevételek teljesítése csupán 1,7%-kal haladja meg a 2002. évit, a növekedés üteme megfeleződött.

A bevételek ilyen alakulása mellett az önkormányzatok 2003. évi gazdálkodására az előző évben tapasztaltak - takarékos, az ésszerűbb feladatszervezést előtérbe állító szemlélet - fokozottabb megjelenése volt jellemző. Erre kényszerítette az önkormányzatokat a tovább csökkenő gyermeklétszám - mely főleg a községeket sújtja -, a dologi kiadások növekedése, a támogatás-elszámolás szigorúbbá válása.

A források szűkössége mellett a költségvetési intézmények épületeinek állagát érintő munkálatokra, az elhasználódott eszközök cseréjére, készletek beszerzésére a legszükségesebb esetben került csak sor.

Több önkormányzatnál merült fel év közben likviditási probléma, amelyet a feladatok átütemezésével, rövid lejáratú működési hitelek és kiegészítő központi támogatások igénybevételével oldottak meg.

Az önkormányzatok beszámolóikban az önhibájukon kívül hátrányos helyzetben lévő forráshiányos önkormányzatok támogatását (ÖNHIKI-t), a kiegészítő támogatás a helyi önkormányzatok bérkiadásaihoz (BÉRHIKI), illetőleg a működésképtelen önkormányzatok egyéb támogatását utolsó lehetőségként említik a működőképesség megőrzésében.

Összességében megállapítható, hogy az önkormányzatok fenntartották működőképességüket, teljesítették lakossági közszolgáltatási feladataikat.

2. A 2003. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok konszolidált egyenlege -31,7 milliárd forint. Ha nem vesszük figyelembe a 9,0 milliárd forint összegű privatizációs bevételt - ami részvény-értékesítésből és vállalateladásból származik -, akkor a privatizációs bevétel nélküli konszolidált egyenleg -40,7 milliárd forint, ami a tavalyihoz képest lényeges, 76 milliárd forintos javulást mutat.

A helyi önkormányzatoknál ugyan egységes pénzalap van, de - a jelenségek mögött az okokat feltárva - külön is indokolt vizsgálni a folyó és a felhalmozási bevételeket és kiadásokat, illetve ezek egyenlegét.

A folyó bevételek és kiadások hitelműveletek nélküli egyenlege +110,5 milliárd forint, ami 30,9 milliárd forinttal több, mint 2002-ben. Alakulásában különféle ellentétes irányú tendenciák játszanak szerepet.

Az évközi rövid lejáratú értékpapírok forgalmából az önkormányzatok még mindig jelentős - bár évente csökkenő mértékű - 16,6 milliárd forintos kamatbevételre tettek szert.

A gazdasági környezet alakulása és az EU rendelkezésekkel való összhang megteremtésének igénye miatt megtett jogszabály-módosítások következtében a helyi adók bevétele 8,7%-kal, 25,8 milliárd forinttal haladta meg a 2002-ben realizáltat.

Az összes helyiadó-bevétel 85%-át az iparűzési adó adta, ami azt jelzi, hogy az önkormányzatok helyiforrás-igényeiket továbbra is döntően ezen adónem működtetésével igyekeznek kielégíteni.

Kiemelkedő mértékben, több mint kétszeresére emelkedett a gépjárműadó összege is a megváltozott szabályozás eredményeként. Egyrészt emelkedett az adó összegének alsó határa, másrészt az EU rendelkezéseknek megfelelően egységes lett a tételesen adózó járművek utáni adótétel mértéke és szűkült a kedvezmények köre, harmadrészt 2003. évtől a belföldi gépjárműadó-bevétel teljes összege a helyi önkormányzatokat illeti meg.

Kiadási oldalról a költségvetési törvény előkészítésekor számítotthoz képest lényegében változatlan szinten maradtak összességében a személyi juttatások.

A rendszeres személyi juttatások a várthoz képest 8,0%-kal csökkentek (740,3 milliárd forint). A törvény előkészítése során prognosztizálthoz képest a nem rendszeres személyi juttatások 37,5%-os növekedést, a külső személyi juttatások jelentős, 91,6%-os növekedést mutatnak. Ez részben a külső megbízások számának emelkedésére utal (azzal együtt, hogy alkalmazásuk 2002-től újraszabályozásra került), valamint arra hogy egyes önkormányzati segélyek folyósításának feltétele az érintettek által elvégzett közcélú munka, mely szintén ezen a soron (és nem szociális segélyként) kerül elszámolásra.

A dologi kiadások 15,1%-kal haladták meg a tervezett mértéket, és 516,4 milliárd forintra teljesültek.

A felhalmozási bevételeket és kiadásokat a 2002. évi tőkemérlegek egyenlegével is összevetve megállapítható, hogy annak alakulását 2003-ban, a privatizációs bevételek csökkenése mellett, a kisebb mértékű hitelfelvétel és a visszafogott fejlesztési tevékenység határozta meg.

A felhalmozási egyenleg az egyszeri jellegű privatizációs bevételek nélkül -151,2 milliárd forint. Bár a hiány mértéke itt még mindig magas, de a 2002. évihez viszonyítva 45 milliárd forinttal javult.

A privatizációs bevételek 1994-től a következő három év alatt több mint tízszeresére emelkedtek. Az 1997. évi kiugró, több mint 91 milliárd forint már akkor a folyamat várható kimerülését vetítette előre. Ezt igazolja a privatizációs bevételek 2002 évi 11,6 milliárdos, 2003. évben pedig 9,0 milliárdos értéke is. A privatizációs bevételek visszaesése nem járt együtt - ezt kompenzálandó - hitelfelvétellel, az önkormányzatok nagyobb mértékű eladósodásával, inkább a fejlesztési célú beruházások, felújítások, a nagyértékű tárgyieszköz-felújítások összegeinek és számának csökkenését idézte elő.

Az e tételek figyelembevételével számolt egyenleg -142,2 milliárd forint, ami 42,4 milliárd forinttal kedvezőbb az előző évinél.

Összegzésként megállapítható, hogy 2003-ban az önkormányzatoknál mind a hitelfelvétel, mind a pénzmaradvány-igénybevétele csökkent az előző évihez képest. Az előbbi 21,1%-os csökkenést mutat - és 62,7 milliárd forintot jelent -, az utóbbi 5,4%-kal esett vissza és 187,5 milliárd forintot tett ki. Döntően ezek a folyamatok eredményezték a zárszámadás csökkenő hiányát.

Látható, hogy az önkormányzatok mérsékelt kiadási politikát folytattak, a bevételek által lehetségeshez képest is sokkal szerényebb mértékű volt a kiadások növekedése. A folyó mérleg többlete karakteresen jelzi, hogy a működés érdekében történő vagyon-felélés hipotézisét a számok az önkormányzati szféra egészére nem igazolják vissza.

A működési, valamint a fejlesztési célú bevételek és kiadások egyenlegének alakulása 2001-2003. években:

 Megnevezés

 millió forintban

 Folyó bevételek és kiadások

 2001. évi teljesítés

 2002. évi teljesítés

 2003. évi teljesítés

 Intézményi tevékenységek bevételei

 193 009,8

 228 854,1

 228 149,3

 Kamatbevételek

 26 097,7

 24 213,9

 16 602,8

 Illetékek

 34 981,2

 39 771,8

 54 255,9

 Helyi adók

 266 685,2

 296 772,2

 322 588,4

 Környezetvédelmi bírság

 405,9

 379,0

 560,7

 Egyéb sajátos bevételek

 41 233,3

 39 859,0

 39 216,4

 Személyi jövedelemadó

 286 386,5

 333 006,8

 405 449,3

 Gépjárműadó

 14 061,5

 14 584,1

 30 008,7

 Működési célú állami hozzájárulások és támogatások összesen

 423 461,2

 532 525,8

 676 673,9

 Egészségbiztosítási Alaptól átvett pénzeszközök

 250 040,7

 305 135,8

 374 069,0

 Egyéb államháztartáson belüli átutalások

 46 006,3

 40 016,8

 35 904,6

 Államháztartáson kívülről származó pénzeszközök

 34 098,8

 29 278,9

 33 235,9

 Folyó működési bevételek összesen

 1 616 468,1

 1 884 398,2

 2 216 714,9

 Személyi juttatások

 586 945,8

 743 167,5

 953 393,0

 Tb. járulék, munkaadói járulék, eü. hozzájárulás

 220 857,1

 259 885,4

 317 363,5

 Dologi kiadások

 522 957,6

 598 311,5

 637 085,1

 Társadalom- és szociálpolitikai juttatások

 96 026,6

 103 401,1

 105 652,6

 Ellátottak pénzbeli juttatásai

 5 812,0

 6 585,9

 8 159,5

 Működési célú pénzeszközátadás államháztartáson belülre

 2 217,0

 2 609,9

 1 659,4

 Működési célú pénzeszközátadás államháztartáson kívülre

 82 009,1

 90 884,9

 82 904,7

 Folyó működési kiadások és támogatások összesen

 1 516 825,2

 1 804 846,2

 2 106 217,8

 Folyó működési bevételek és kiadások egyenlege

 99 642,9

 79 552,0

 110 497,1

 

 

 

 

 Felhalmozási bevételek és kiadások

 2001. évi teljesítés

 2002. évi teljesítés

 2003. évi teljesítés

 Tárgyi eszközök, föld és immateriális javak értékesítése

 81 417,2

 82 978,6

 93 003,8

 Részvények értékesítése

 5 497,5

 7 036,6

 4 578,7

 Vállalat értékesítéséből származó bevételek

 5 713,1

 4 612,7

 4 404,4

 Államháztartáson belüli felhalmozási bevételek

 37 545,4

 63 437,0

 66 323,9

 Államháztartáson kívüli felhalmozási bevételek

 71 651,9

 50 530,7

 43 921,0

 Fejlesztési célú állami hozzájárulások és támogatások összesen

 85 443,0

 87 961,5

 72 736,4

 Fejlesztési, felhalmozási bevételek összesen

 287 268,1

 296 557,1

 284 968,2

 Tárgyi eszközök, föld és immateriális javak felhalmozása, pü. befektetések

 245 212,0

 294 877,3

 256 447,0

 Államháztartáson belüli felhalmozás célú átutalások

 1 028,0

 1 434,4

 1 131,3

 Államháztartáson kívüli felhalmozás célú átutalások

 36 168,3

 52 628,7

 53 827,2

 Nagyértékű tárgyi eszközök felújítása áfával

 50 800,8

 65 946,4

 57 969,3

 Felhalmozások áfája

 52 410,6

 66 190,2

 57 761,3

 Fejlesztési, felhalmozási kiadások összesen

 385 619,7

 481 077,0

 427 136,1

 Fejlesztési, felhalmozási bevételek és kiadások egyenlege

 -98 351,6

 -184 519,9

 -142 167,9

 Privatizációs bevétel nélküli fejlesztési bevételek és kiadások egyenlege

 -109 562,2

 -196 169,2

 -151 151,0

 Bevételek összesen

 1 903 736,2

 2 180 955,3

 2 501 683,1

 Kiadások összesen

 1 902 444,9

 2 285 923,2

 2 533 353,9

 Egyenleg

 1 291,3

 -104 967,9

 -31 670,8

 Privatizációs bevétel nélküli egyenleg

 -9 919,3

 -116 617,2

 -40 653,9

2.2. A bevételek alakulása

A helyi önkormányzatok 2003. évi tárgyévi bevételeinek összege 2598,7 milliárd forint, ami 282,6 milliárd forinttal, 12,2%-kal haladja meg a 2002. évben teljesített bevételeket.

Ezen túlmenően az önkormányzatok feladataik finanszírozására - segítve a tárgyévi gazdálkodást - 187,5 milliárd forintot vettek igénybe az előző évi pénzmaradványaikból, amely 2002. évihez képest 10,6 milliárd forinttal csökkent.

Így a helyi önkormányzatok rendelkezésére mindösszesen 2786,2 milliárd forint bevétel állt, amely az előző évihez képest 272,0 milliárd forinttal, 10,8%-kal több.

 

 A helyi önkormányzatok 2002. évi és 2003. évi bevételi forrásainak megoszlása %-ban

 Megnevezés

 2002. évi teljesítés

 2003. évi országgyűlési előirányzat

 2003. évi teljesítés

 1. Saját folyó bevételek

 27,1

 26,9

 25,4

 ebből: -helyi adók

 12,8

 13,7

 12,4

 2. Átengedett bevételek

 15,1

 18,3

 16,8

 ebből: - személyi jövedelemadó

 14,4

 17,0

 15,6

 - gépjárműadó

 0,6

 1,2

 1,2

 3. Felhalmozási és tőkejellegű bevételek

 9,0

 7,3

 8,2

 4. Állami hozzájárulások és támogatások 

 26,8

 30,4

 28,8

 ebből: - normatív állami hozzájárulások

 14,2

 21,6

 19,8

 - címzett és céltámogatások

 2,8

 2,4

 2,1

 5. Egészségbiztosítási Alaptól átvett pénzeszközök

 13,2

 14,5

 14,4

 6. Egyéb átvett pénzeszközök, visszatérítések

 3,0

 1,5

 2,7

 7. Hitel-, kötvény-, értékpapír-bevétel

 5,8

 1,1

 3,7

 Tárgyévi bevételek összesen

 100,0

 100,0

 100,0

A helyi önkormányzatok 2003. évi összes bevételén belül a fő bevételi csoportok súlyának kisebb mértékű elmozdulása tapasztalható a 2002. évihez képest. Így - elsődlegesen a központi bérpolitikai intézkedések következtében - nőtt az állami hozzájárulások és támogatások bevételeken belüli aránya. 2003-tól megszűnt a központi költségvetés gépjárműadóból való részesedése, e bevétel 100%-ban a beszedő települési önkormányzatnál maradt, így a részaránya is 0,6%-ról 1,2%-ra nőtt.

A bevételek főbb csoportonként a következők szerint alakultak:

A saját folyó bevételek összege 659,9 milliárd forint, amely 5,2%-kal haladja meg az előző évit.

Ezen belül:

- Az intézményi működési bevételek 244,8 milliárd forintra teljesültek, az előző évi teljesítés mintegy 8,3 milliárd forinttal, 3,3%-kal elmaradva. Ennek keretében az intézményi tevékenységek bevételei, amelyek az alaptevékenység körében végzett szolgáltatások díjából, bérleti- és lízingdíj-bevételekből tevődnek össze, mintegy 5,5%-kal 175,9 milliárd forintra bővültek. A kedvezményes étkeztetésre kapott állami támogatás az intézményi bevételeket csökkentette ugyan, de a szabad kapacitásaik hasznosítása e bevételeik reálértéken felüli növekedését eredményezte.

- Az ÁFA bevételek 15,8%-os, 9,8 milliárd forinttal történő csökkenése a felhalmozási kiadásokhoz kapcsolódó áfa-visszatérülés 9,7 milliárd forintos visszaesésére vezethető vissza.

- A kamatbevételek 16,6 milliárd forintot tettek ki, amelyek ugyan 7,6 milliárd forinttal elmaradtak a 2002. évi összegtől, de még mindig jelentősnek mondhatók. E bevételek teljesítésében elsődleges szerepe volt a kamatcsökkenésnek és a szabad pénzeszközök szűkülésének. A kamatbevételek fenntartásában szerepe volt még az önkormányzati részvények értékpapírokra, jellemzően állampapírokra való átváltásának. Így az önkormányzatok - a bizonytalan osztalék helyett - garantált kamatbevételhez jutottak.

A helyi adók területén az EU-szabályokkal való összhang megteremtése céljából módosultak a kedvezményi és mentességi szabályok. Az önkormányzat 2003. március 31-től már nem alkothat kedvezményi, mentességi szabályokat a vállalkozásokat terhelő adónemekben, illetve a vállalkozások számára csak egyféle adómértéket írhat elő. Az egyszerűsített vállalkozási adóról szóló törvénnyel megvalósított helyi adó törvény-módosítás lehetővé tette a vállalkozók számára az iparűzésiadó-alap egyszerűsített megállapításának módját annak érdekében, hogy számukra ne jelentsen többletadminisztrációt az iparűzési adó alapjának kiszámítása.

2003. évben a 3187 önkormányzat közül 3082 önkormányzat működtetett területén egy vagy több helyiadó-nemet. A helyi adókból származó bevétel 2003. évben 322,6 milliárd forint volt.

- Az önkormányzatok által a leggyakrabban működtetett adónem a helyi iparűzési adó, amelyet 2499 helyen vezettek be. Ez 73-mal több önkormányzatot jelent a 2002. évihez képest. A helyi adót bevezető önkormányzatoknak a 81%-a élt helyi iparűzési adó bevezetésével. Az iparűzési adót működtető önkormányzatok kb. 80%-a 1,2%-nál magasabb mértéket állapított meg. A helyiadó-bevételek iránti fokozódó igényt jelzi az a körülmény, hogy a maximális adómértéket (2%) 897 önkormányzat - az iparűzési adót bevezető önkormányzatok 36%-a -, s köztük a Fővárosi Önkormányzat alkalmazta. Az iparűzési adónak az összes helyiadó-bevételen belüli aránya évek óta kb. 84-86%. Az iparűzési adó átlagos mértéke 1,7% volt.

- A második leggyakrabban alkalmazott adónem a magánszemélyek kommunális adója, amelyet 2094 önkormányzat működtetett területén. A helyi adót bevezető önkormányzatoknak 68%-a élt ezzel a lehetőséggel. Az önkormányzatok számára ez a legkönnyebben kezelhető adó, megállapítása, adminisztrációja viszonylag kevés ráfordítással jár, a kisebb településeken ezt az adónemet könnyebben el lehet a lakossággal fogadtatni, és nem okoz komolyabb anyagi megterhelést, mivel a megállapítható maximális adómérték 12000 Ft/adótárgy/év. Adómaximumot 176 önkormányzat alkalmazott. A magánszemélyek kommunális adója esetében megfigyelhető az a tendencia, hogy az önkormányzatok egyre gyakrabban differenciált adómértéket állapítanak meg külterület, belterület, nem lakás céljára szolgáló építmények, lakások, bérlemények, telek esetében.

- A vállalkozók kommunális adóját működtető önkormányzatok számában 1997. évtől kezdődően folyamatos visszaesés tapasztalható ezen idő alatt, 846-ról 721-re csökkent a számuk. A vállalkozók kommunális adójának mértékét az önkormányzatok 73%-a az adómaximumban - 2000 Ft/fő/év - határozta meg.

- Az építményadót az önkormányzatok 30%-a, 1072 (ebből lakás után 359) önkormányzat alkalmazta. Az építményadóban megfigyelhető, hogy évente csak néhány tíz önkormányzattal több település vezette be területén ezt. Az elmúlt évek tendenciájának megfelelően 2003. évben - a 2002. évihez képest -mindössze 23-mal több település élt a lehetőséggel. Az adó alapját jellemzően az alapterületben határozták meg, az országban mindössze 4 önkormányzat él a korrigált forgalmi érték szerinti adóztatás lehetőségével. Az építményadónál az adómértéket az önkormányzatok igen tág határok között (20-900 Ft/m2) állapították meg.

- Idegenforgalmi adót az adónem speciális jellegéből értelemszerűen adódóan csak kevés - az idegenforgalmilag frekventált - 639 önkormányzat vezetett be területén.

Általánosságban megállapítható, hogy azok az önkormányzatok, amelyeknek területén adóztatható adótárgy vagy adóalany található, éltek valamelyik helyi adó-bevezetésének lehetőségével. Változatlan az önkormányzatok részéről az a gyakorlat, hogy elsődlegesen a vállalkozói szférát adóztatják. Az építményadónál jelenleg is az tapasztalható, hogy továbbra is csak kis számban élnek a lakások utáni adó megállapítás lehetőségével. Az építményadón belül elsődlegesen a nem lakás céljára szolgáló építményekre vezetnek be helyi adót.

A helyi adóban a tervezett előirányzat 326 milliárd forint volt, 322,6 milliárd forint teljesült, mely az alacsonyabb iparűzési adó-bevételi növekményre vezethető vissza. A bevétel ugyanakkor 25,8 millió forinttal - 8,7%-kal - több mint, a 2002. évi ténybevétel.

- Az iparűzési adó-bevétel mintegy 272 milliárd forintot tett ki, amely az összes helyi adóbevétel 84%-a. Ebben az adónemben az előző évihez képest 19,4 milliárd forinttal több bevétel keletkezett. A bevétel növekedése több tényező együttes hatására következett be. Az iparűzési adóban a nominális bevétel növekedése visszavezethető az adóalapnak az árszínvonal és a gazdasági növekedés miatti emelkedésére. (Ez utóbbi növekedésének megtorpanása a magyarázata a tervezett bevételhez képest alacsonyabb iparűzési adó-bevételnek is.)

- A többi helyi adó (építményadó, telekadó, magánszemély kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 50,6 milliárd forint bevételt biztosított, amely 6,4 milliárd forinttal - 14,5%-kal - több, mint a 2002. évben volt. Az adóbevétel növekedése ezeknél az adónemeknél kizárólag az adómérték emelésének következménye.

A fentiek alapján megállapítható, hogy az önkormányzatok továbbra is az iparűzési adó működtetésével igyekeznek helyiadó-bevételi igényeiket biztosítani. A bevételi érdekeltség miatt az elmúlt évben már azon települések egy részében is működtetnek iparűzési adót, ahol a gazdasági aktivitás nem számottevő.

A helyi önkormányzatokat megillető illetékbevétel tervezett összege 45,7 milliárd forint volt. A befolyt bevétel 54,3 milliárd forint, amely a 2002. évi bevételhez viszonyítva 36,4%-kal nagyobb.

A bevétel növekedésében legnagyobb szerepe a visszterhes ingatlan-átruházási illetéknek volt, amely 12,0 milliárd forinttal, azaz 39,6%-kal (42,3 milliárd forintra) nőtt. Az ingyenes szerzésekhez - öröklés, ajándékozás - kapcsolódó illetékbevételek együttesen 2%-kal csökkentek. A gépjármű-átruházási, öröklési, ajándékozási illetékbevételek 48,6%-kal, 2,6 milliárd forinttal nőttek.

 Helyiadó, gépjárműadó- és illetékbevételek alakulása

 

 

 

 

 

 millió forint

 

 2002. évi tény

 2003. évi előirányzat

 2003. évi tény

 Helyi adó

  

 296 772

 326 000

 322 588

 

 építményadó

 29 178

 32 000

 34 098

 

 telekadó

 3 943

 3 600

 4 476

 

 kommunális adó

 6 734

 7 100

 7 456

 

 

 vállalkozók

 1 156

 1 400

 1 148

 

 

 magánszemélyek

 5 578

 5 700

 6 308

 

 iparűzési adó

 252 603

 278 300

 271 995

 

 idegenforgalmi adó

 4 315

 5 000

 4 563

 

 

 tartózkodás után

 3 224

 3 600

 3 316

 

 

 építmény után

 1 091

 1 400

 1 247

 

 

 

 

 

 

 Termőföld bérbeadásából származó jöv. adója

 2 538

 2 800

 1 445

 

 

 

 

 

 

 Gépjárműadó

 

 26 446

 32 800

 33 806

 

 belföldi gépjárművek utáni adó

 23 219

 29 500

 30 170

 

 

 helyi önkormányzatok

 14 584

 29 500

 30 009

 

 

 központi költségvetés

 8 635

  

 161

 

 külföldön nyilv. gépjárművek adója 

 3 227

 3 300

 3 637

 

 

 

 

 

 

 

 

 

 

 

 

 Vagyonszerzési illeték

 80 115

 91 400

 107 138

 

 öröklési

  

 6 502

 6 300

 6 385

 

 

 helyi önkormányzatok

 3 137

 3 150

 3 255

 

 

 központi költségvetés

 3 365

 3 150

 3 130

 

 ajándékozási

 2 288

 2 300

 2 228

 

 

 helyi önkormányzatok

 1 225

 1 150

 1 085

 

 

 központi költségvetés

 1 063

 1 150

 1 143

 

 visszterhes ingatlan-átruházási

 60 541

 69 200

 83 456

 

 

 helyi önkormányzatok

 30 300

 34 600

 42 320

 

 

 központi költségvetés

 30 241

 34 600

 41 136

 

 visszterhes gépjármű-átruházási

 10 784

 13 600

 15 069

 

 

 helyi önkormányzatok

 5 110

 6 800

 7 596

 

 

 központi költségvetés

 5 674

 6 800

 7 474

 

 

 

 

 

 

 Bélyegben fizetett eljárási illeték

 28 175

 29 000

 37 340

 

 

 

 

 

 

 Illeték összesen (bevételi jogosultság szerint)

 108 290

 120 400

 144 478

 

 helyi önkormányzatok

 39 772

 45 700

 54 256

 

 központi költségvetés

 68 518

 74 700

 90 223

Az átengedett bevételek teljesítése 436,9 milliárd forint, amely a 2002. évi bevétel 124,8%-ának felel meg.

- A gépjárműadóról szóló törvény módosításával a törvényi alsó adómértéket (adóalap esetén) ami 600 forintról 800/100 kg-ra emelkedett, a felső adómérték (1000/100 kg) változatlan maradt. A tételesen adózó gépjárművek után megszűnt az önkormányzat (2000-5000 Ft/adótárgy közötti) adótétel-megállapítási jogosítványa, egyetlen adótétel adótárgyanként 5000 Ft/év érvényesül. Emellett módosult (szűkült) a kedvezményi rendszer a gépjárműadóban. Megváltozott az a szabály is, hogy a települési önkormányzat által a belföldi gépjárművek után beszedett adókból a törvényben meghatározott alsó adótétellel (800 forint/100 kg) számított összeg fele-fele arányban oszlik meg az önkormányzat és az Útfejlesztési és -fenntartási célelőirányzat között. 2003-tól a belföldi gépjárműadó 100%-ban a beszedő települési önkormányzatnál maradt.

A gépjárműadó helyi önkormányzatokat megillető központi előirányzata 29,5 milliárd forint volt, míg a ténylegesen elért bevétel 30,1 milliárd forint, amely 101,7%-os teljesítésnek felel meg. A 2002. évi bevétel utolsó részletének utalása 2003. január 10-éig történt meg, amelyből 218,8 millió forint bevétele keletkezett a központi költségvetésnek. Mivel a gépjárműadó-bevétel teljes egészében az önkormányzatokat illeti meg, így az önkormányzatok által a magasabb adótétellel realizált többlet összege a már említett 30,1 milliárd forinton belül 3,6 milliárd forint volt.

- A 2002. évi átengedett személyi jövedelemadó - a korábbi évivel megegyezően - az állandó lakóhely szerint az adózók által két évvel korábban bevallott SZJA 40%-a. A személyi jövedelemadó helyben maradó része 101,3 milliárd forint, a jövedelemkülönbség mérséklésére 79,5 milliárd forint és a jövedelemadó normatív módon elosztott részeként 224,7 milliárd forint állt az önkormányzatok rendelkezésre. Az SZJA együttesen a 2002. évihez viszonyítva 21,8%-kal, 72,4 milliárd forinttal növekedett.

- A termőföld-bérbeadásból származó bevételhez kapcsolódó 1,5 milliárd forintnyi személyi jövedelemadó súlya az összes bevételen belül nem jelentős (0,1%). A termőföld bérbeadásából származó jövedelemadóból az önkormányzatok 1,4 milliárd forint bevételt realizáltak.

A felhalmozási és tőkejellegű bevételek a 2002. évi szintet 1,7%-kal meghaladó mértékben 212,2 milliárd forintra teljesültek.

- Ezen belül a tárgyi eszközök értékesítéséből az előző évihez képest 12,1%-kal nagyobb összegű bevétel (összesen mintegy 93,0 milliárd forint) folyt be.

- A privatizációs bevételek - melyek a részvények, részesedések értékesítéséből, vállalatértékesítésből, az ÁPV Rt. által történt magánosításból, az önkormányzatokat főként a belterületi földek után megillető bevételekből tevődnek össze - az előző évihez viszonyítva 2,7 milliárd forinttal (22,9%-kal) csökkentek. E bevételekre az is jellemző, hogy csak az önkormányzatok viszonylag szűk - és a privatizációs folyamat lezárásával egyre szűkülő - körére korlátozódnak.

- Az államháztartáson belülről felhalmozási célra átvett pénzeszközök 2,9 milliárd forinttal (4,6%-kal) haladták meg az előző évi teljesítést. E növekedés a célelőirányzatok (KAC, VICE, önkormányzati lakásprogram) lehetőségeinek sikeres kihasználását mutatja.

- Az államháztartáson kívülről felhalmozási célra átvett pénzeszközök mintegy 40,8 milliárd forintot jelentettek, ez 84,1%-a az előző évi teljesítésnek.

Az állami támogatások

A központi költségvetés a helyi önkormányzatok részére az év során 749,4 milliárd forint állami hozzájárulást és támogatást utalt át, amely 25,3 milliárd forinttal, 3,2%-kal magasabb az országgyűlési előirányzatnál.

- Legnagyobb csoportját a normatív állami hozzájárulások képezték. Ezen a jogcímen az év során történt lemondások következtében az országgyűlési előirányzat 99,8%-ra, 514,2 milliárd forintra teljesült. A 2002. évihez képest a növekedés 184,7 milliárd forint, ami az önkormányzatoknál és intézményeiknél foglalkoztatott közalkalmazottak átlagosan 50%-os 2002. szeptember 1-jei illetményemelésének a forrásszabályozásba történő beépítésére vezethető vissza.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 106,1%-ában, 99,5 milliárd forinttal teljesültek.

- A színházi támogatások az előirányzatnak megfelelően, mintegy 10,4 milliárd forint összegben, teljes egészében átutalásra kerültek az érintett önkormányzatoknak.

- A központosított előirányzatok 2003. évi teljesülése 34,7 milliárd forint, ami az országgyűlési előirányzatot 14,6 milliárd forinttal haladta meg. A bővülés tartalmazza az évközi kormányzati intézkedések eredményeként a helyi önkormányzatoknál foglalkoztatott köztisztviselők és tűzoltók előmeneteli és illetményrendszerének 2003. július 1-jei módosításával összefüggő összesen 4,9 milliárd forintnyi támogatását, valamint a diplomás köztisztviselők alapilletményének minimálbérre történő emelését 0,3 milliárd forint összegben. Ugyancsak évközi intézkedésként céltartalékból került átcsoportosításra a 2003. október 15-i földgáz-áremelés 2,5 milliárd forintos ellentételezése.

Előirányzat-módosítási kötelezettség nélkül teljesülő előirányzatként a lakossági közműfejlesztés támogatása 1,0 milliárd forinttal, a létszámcsökkentés támogatása 2,1 milliárd forinttal, a helyi önkormányzatok bérkiadásainak támogatása pedig 3,8 milliárd forinttal haladta meg az eredeti előirányzatot.

- A helyi önkormányzatok működőképességének megőrzését szolgáló kiegészítő támogatások az önkormányzati forrásszabályozás egyik fontos elemét képezték a 2003. évben is. A helyi önkormányzatok a működőképességük helyreállításához a 2003. évben 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az átmeneti likviditási problémák megoldására. E három jogcímen az önkormányzatok 17,9 milliárd forint támogatásban részesültek, amely összeg - évközi átcsoportosítás következtében - 37,5%-kal nagyobb volt az éves előirányzatnál, és 6,9%-kal elmaradt a 2002-ben ilyen jogcímeken nyújtott támogatásoktól.

Az önhibájukon kívül hátrányos helyzetben lévő helyi önkormányzatok támogatása (továbbiakban ÖNHIKI) előirányzata a törvény szerint 11,5 milliárd forint volt. Ezt meghaladó volt a törvényi feltételeknek megfelelő önkormányzati támogatási igény, így az évközi előirányzat-átcsoportosítással és a költségvetési törvény 42. § (1) bekezdése c) pontja szerinti túllépés összegével (967,3 millió forint) 15,5 milliárd forint került felhasználásra.

A költségvetési törvényben foglaltaknak megfelelően a 2003. évben is két alkalommal nyújthatták be az önkormányzatok igényléseiket. A két ütemben 1220 önkormányzat 1357 igénylést nyújtott be 24,5 milliárd forint összegű támogatásra. A felülvizsgálat során 1135 önkormányzat 1238 igénylése volt a törvénynek megfelelő és részesült 15,5 milliárd forint támogatásban (137 önkormányzat mindkét ütemben igénylő volt). Év közben egy önkormányzat a támogatás teljes összegéről lemondott.

Ebben az évben sem igényelhetett támogatást az 500 fő lakosságszám alatti önkormányzat, amely nem tartozott körjegyzőséghez, illetve intézményt nem tartott fenn. Az intézmények kapacitáskihasználtságára vonatkozó feltétel szerint 3000 fő lakosságszámig minimum 50%-os az elvárt kapacitáskihasználtság, 3000 fő feletti lakosságszámú önkormányzatok esetén lép be a 70%-os alsó határ. Szigorítást jelentett az előző évekhez képest, hogy az 1000 főnél kevesebb lakosú település esetén a főállású polgármester bére helyett a társadalmi megbízatású polgármester tiszteletdíjának megfelelő összeg került elismerésre a kiadások között.

A 2002. évihez hasonló volt a településkategóriánként számított kiadási szint országos átlagos kiegészítési (90% alatt) és elvonási határa (110% felett), de az átlagszámítás során kiszűrésre kerültek az egyes kategóriákban szereplő kiugró, szélsőséges mutatójú önkormányzatok - a legalacsonyabb és legmagasabb működési kiadást teljesítő önkormányzatok 3-3%-a - torzító adatai. Így az átlag reálisabb lett. Az igénylésben egyszerűsödött a működési célú pénzeszközátadások és -átvételek számbavétele.

A támogatásban részesült önkormányzatoknak az év végén el kell számolniuk. Jelentős változás volt, hogy a 2003. évben az elszámolás kibővült a saját bevételek körében a teljesítési adatokkal és a normatív hozzájárulások év végi elszámolásával is. Ennek során megtörtént:

- a működési célú intézményi bevételeknél és az önkormányzati sajátos - SZJA nélküli - működési bevételeknél az ÖNHIKI-nél figyelembe vett adat (terv/elvárható) és a tényleges teljesítés összevetése,

- a normatív hozzájárulás pótigényének év végi beszámítása - a kötelező feladat-ellátási körbe tartozó, eddig el nem látott új feladatra és a beruházással összefüggő mutatószám-növekedéshez kapcsolódóan igényelt normatíva kivételével.

Az önkormányzatnak vissza kell fizetnie az ÖNHIKI-nél figyelembe vett mértéket meghaladó többletbevételével megegyező támogatást. A visszafizetendő összeget csökkentette a működési célú intézményi bevételeknél az e célú bevétel 30%-ot meg nem haladó többlete, valamint a bérkiegészítő támogatás esetén visszafizetendő összeg. Az igénylésben nem szereplő évközi és évvégi normatív pótigény összegét szintén vissza kellett fizetnie az önkormányzatnak. E visszafizetési kötelezettségeknél a jogtalan igénybevétel napja 2003. december 31.

A fentieken túl a korábbi elszámolás is megmaradt a törvényi feltételek teljesítéséről (felhalmozási egyensúly, kapacitáskihasználtság, stb.), melynek nem teljesítése esetén az önkormányzatnak a teljes támogatást - kamattal együtt - vissza kellett fizetnie.

A 2003. évre 622 önkormányzat jelezte visszafizetési kötelezettségét együttesen 1,9 milliárd forint összegben. A működési bevételek túlteljesítése és a normatív hozzájárulások többlettámogatása miatt 618 önkormányzatnak együttesen 1,9 milliárd forint fizetési kötelezettsége keletkezett. Az igénylési feltételeknek 4 önkormányzat nem felelt meg, és együttesen 27,2 millió forintot fizettek vissza. 556 önkormányzat (az összes visszafizető önkormányzat 89,4%-a) visszafizetési kötelezettsége egyenként nem érte el az 5 millió forintot. Az egyenként 5 millió forint feletti visszafizetésre kötelezett 66 önkormányzat együttesen 1,3 milliárd forintot fizetett vissza, mely az összes kötelezettség 68,4%-a.

- A tartósan fizetésképtelen helyzetbe került önkormányzatok átmeneti támogatására 300,0 millió forint eredeti előirányzatot terveztek, melyből a 2003. évi teljesítés összege 3,1 millió forint lett.

A támogatás három címen volt igényelhető:

- A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

- Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet. A támogatás igénybevételének feltételeit az adósságrendezési eljárásról szóló törvény végrehajtási rendelete, a 95/1996. (VII. 4.) Korm. rendelet rögzíti. A feltételek az önhibájukon kívül hátrányos helyzetben lévő települések támogatásánál előírtakra épültek, azonban az adósságrendezés időtartama alatt a kérelmek benyújtása folyamatosan, elbírálásuk pedig soron kívül történt. Ezen a jogcímen 1 önkormányzat (Gilvánfa) összesen 2,1 millió forint támogatást kapott.

- A helyi önkormányzatok adósságrendezési eljárásában közreműködő pénzügyi gondnokok díjazására igénybe vehető állami támogatásban szintén 1 önkormányzat (Gilvánfa) részesült összesen 1,0 millió forint összegben.

- A működésképtelen önkormányzatok egyéb támogatására szolgáló 2003. évi eredeti előirányzat összege 1,2 milliárd forint volt. A támogatás az önkormányzatok egyedi, nem tipizálható - és emiatt az „ÖNHIKI” keretében nem kezelhető - működési problémáinak rendezésére szolgált. A támogatásról való döntési jogkör a költségvetési törvény felhatalmazása alapján a belügyminisztert illette meg. 2003. évben 710 önkormányzat nyújtotta be támogatási kérelemét, melyben összesen 14,4 milliárd forint állami támogatást igényeltek. A költségvetési törvény által 2003. évben biztosított átcsoportosítási lehetőségek kihasználásával (normatív támogatás lemondásából két alkalommal, összesen 1,1 milliárd forinttal, a központosított előirányzatokból egy alkalommal, összesen 59,1 millió forinttal emelkedett ezen előirányzat összege) az eredeti előirányzat 1,2 milliárd forinttal emelkedhetett meg. A kérelmek felülvizsgálatát követően 686 település részesült 2,4 milliárd forint kiegészítő támogatásban.

- A címzett és céltámogatások jogcímen 2003. évre tervezett 56,5 milliárd forint előirányzatból, továbbá a Kincstárnál a 2002. év végén az önkormányzatok rendelkezésére álló azonos célú maradványokból összesen 55,1 milliárd forint került felhasználásra. (Elemzése a kiadások között.)

- A területi kiegyenlítést szolgáló fejlesztési célú támogatás eredeti előirányzata 2003. évben 10,6 milliárd forint volt. Az előző évek maradványát is figyelembe véve 14,5 milliárd forint állt az önkormányzatok rendelkezésre, amiből a 2003. évi teljesítés összege 9,6 milliárd forint.

- A céljellegű decentralizált támogatás előirányzata 2003. évben 6,5 milliárd forint volt, amely Kormány- és fejezeti hatáskörben történt módosítás, illetve maradvány-felhasználás nyomán 10,7 milliárd forintra módosult. Felhalmozási és vis maior célokra összességében 2003-ban 8,0 milliárd forint került felhasználásra.

Az állami hozzájárulások és támogatások teljes körű tételes bemutatását a fejezeti indokolás XI. Belügyminisztérium fejezet 23. címe tartalmazza.

Az átvett pénzeszközök tekintetében

- Az államháztartáson belüli átutalások összege 410,0 milliárd forint, amely a 2002. évihez képest 64,8 milliárd forint - mintegy 18,8%-os - emelkedést mutat.

- Ezen bevételi csoport döntő részét, 374,1 milliárd forintot az Egészségbiztosítási Alaptól átvett pénzeszköz képezi, amely a 2002. évihez képest - elsősorban a közalkalmazotti béremelés hatására - 22,6%-kal emelkedett.

- Az államháztartáson belüli átutalások között a tavalyi teljesítéshez képest 0,9%-kal kevesebbet, 10,7 milliárd forintot tettek ki az elkülönített állami pénzalapoktól átvett pénzeszközök. A munkanélküli jövedelempótló támogatás „kifutó” ellátás, a munkanélküli járadékból kikerülők már nem a Munkaerő-piaci Alapból közvetlenül átvett jövedelempótló támogatásra, hanem rendszeres szociális segélyre jogosultak. Így a munkanélküli jövedelempótló támogatásban részesülők száma a 2000. év óta folyamatosan csökkent, 2003. év végén alig haladta meg az ezer főt. Az Alapból történt átutalások döntő részét az önkormányzatok által szervezett közhasznú munka ellenértéke képezte.

- A központi költségvetési szervektől (fejezetektől) céljelleggel 23,5 milliárd forint került átutalásra a helyi önkormányzatok részére, ami az előző évihez mérten 83,3%-os teljesítést jelent.

Az önkormányzatokhoz a különféle - főleg az előző évekkel összefüggő - pénzügyi elszámolásokból és visszatérítésekből 1,6 milliárd forint bevétel folyt be.

- Az államháztartáson kívülről származó bevételek 2003. évi teljesítésének 20,0 milliárd forintos összege 128,4%-a az előző évinek.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2003. évben az előző évinek 96,6%-át kitevő, 13,2 milliárd forint bevételt értek el.

A hitelbevételek a 2003. évben 62,7 milliárd forintra csökkentek a 2002. évi 79,4 milliárd forintról. Ezek döntően a felhalmozási kiadások forrásául szolgáltak.

Az értékpapírok értékesítéséből származó bevétel 33,9 milliárd forintot tett ki, 8,7%-kal meghaladva a 2002. évi teljesítést.

Az éven belüli értékpapírok vásárlásának és eladásának különbözete bevételi egyenleget mutat. Az így befolyt 0,4 milliárd forint is döntően a felhalmozási kiadások forrását képezte.

2.3. A kiadások alakulása

A helyi önkormányzatok 2003. évi teljesített kiadása 2583,5 milliárd forint volt, amely 8,3%-kal meghaladja a 2003. évi országgyűlési előirányzatot és 11,7%-kal a 2002. évi teljesített kiadásokat. Ez az összeg 50,2 milliárd forinttal magasabb a pénzforgalmi kiadásoknál, magában foglalja a hitel-visszafizetés, hosszú lejáratú értékpapírok vásárlása, államkötvény-, egyéb vásárlás kiadását is.

A tárgyévi kiadások megoszlása 2002. és 2003. években a következők szerint alakult:

A helyi önkormányzatok tárgyévi kiadásainak megoszlása 2002. és 2003. években

 

 

 

 %-ban

 Megnevezés

 2002. évi teljesítés

 2003. évi  országgyűlési előirányzat

 2003. évi teljesítés

 1. Működési kiadások

 69,3

 77,3

 73,8

 ebből: - személyi juttatások

 32,2

 39,8

 36,9

 - tb járulék, munkaadói járulék, eü. hozzájárulás

 11,2

 14,5

 12,3

 - dologi kiadások

 25,9

 23,0

 24,7

 2. Felhalmozási és tőkejellegű kiadások

 20,8

 12,6

 16,5

 ebből: - tárgyi eszközök, föld és immateriális javak felhalmozása

 12,5

 7,4

 9,7

 - államháztartáson belüli felhalmozás célú átutalások

 0,1

 0,0

 0,0

 - államháztartáson kívüli felhalmozás célú átutalások

 2,3

 1,5

 2,1

 - felhalmozások  ÁFÁ-ja

 2,9

 1,7

 2,2

 3. Támogatások és egyéb folyó átutalások összesen

 8,2

 9,1

 7,2

 - ebből szociális juttatások

 4,5

 5,5

 4,1

 4. Folyó, felhalmozási és tőkejellegű kiadások, támogatások és egyéb folyó átutalások összesen (1+2+3)

 98,3

 98,9

 97,5

 5. Általános és céltartalék

 0,0

 0,0

 0,0

 6. Kölcsönnyújtás

 0,6

 0,0

 0,5

 7. Hitelvisszafizetés

 0,9

 0,6

 1,8

 8. Hosszú lejáratú értékpapírok vásárlása

 0,2

 0,3

 0,2

 9. Éven belüli lejáratú értékpapírok vásárlásának és eladásának egyenlege

 0,0

 0,2

 0,0

 Tárgyévi kiadások összesen (4+5+6+7+8+9)

 100,0

 100,0

 100,0

A továbbiakban a kiadásoknak az önkormányzati mérlegrendszer szerinti bemutatása következik azzal, hogy egyes jelentősebb tételekkel külön fejezet kiemelten is foglalkozik.

- A működési kiadások teljesítése 1907,8 milliárd forint volt, amely összeg az előző évi működési kiadásokat 306,5 milliárd forinttal, 19,1%-kal haladta meg. A működési kiadások 4,5 százalékpontos növekedéssel elért 73,8%-os arányát a következők magyarázzák:

- A személyi juttatások teljesítése 953,4 milliárd forint volt, amely az előző évnél 210,2 milliárd forinttal, 28,3%-kal volt magasabb. (A 2.4. pont a személyi juttatások és a létszám alakulását részletesen elemzi).

- A társadalombiztosítási, munkaadói járulék és egészségügyi hozzájárulás címén az önkormányzatok 317,4 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségbiztosítási hozzájárulást is tartalmazza. Az előző évi befizetéseknél 57,5 milliárd forinttal, 22,1%-kal volt nagyobb ez az összeg.

- A dologi kiadásokra - ideértve a kamatkiadásokat is - 637,1 milliárd forintot fordítottak az önkormányzatok, mely 38,8 milliárd forinttal, 6,5%-kal több, mint 2002. évben. E növekedésnek a forrása döntően az intézményi saját bevétel, ugyanis a központi költségvetési kapcsolatokból származó pénzeszközök növekménye - az államháztartás más alrendszereivel azonos módon - a dologi kiadások emelkedését nem támogatta.

- A felhalmozási és tőkejellegű kiadásokra az önkormányzatok 427,1 milliárd forintot, a tárgyévi összes kiadásnak a 16,5%-át költötték, mely 53,9 milliárd forinttal, 11,2%-kal alacsonyabb, mint a 2002. évi teljesítés. E kiadások csaknem valamennyi eleme a 2002. évihez képest csökkenést mutat, kivételt csak az államháztartáson kívüli felhalmozás célú átutalások képeznek.

- A támogatások és egyéb folyó átutalások összegei a 2002. évi teljesítéshez képest 3,1%-kal, 5,9 milliárd forinttal csökkentek, amin belül a legnagyobb összegű csökkenés az államháztartáson kívülre irányuló működési célú pénzeszköz-átadásoknál, a legnagyobb mértékű növekedés a társadalmi és szociálpolitikai juttatásoknál volt tapasztalható (2,4%).

- A társadalom- és szociálpolitikai juttatások 105,7 milliárd forintos összege a 2002. évi ilyen célú kiadásokhoz képest 2,3 milliárd forintos emelkedést mutat, azzal együtt, hogy az aktív korúak rendszeres szociális segélyezési rendszerének részét képező közcélú munkavégzés ráfordításai nem itt, hanem a külső személyi juttatásokban, illetve kisebb részben a dologi kiadások között jelennek meg.

- Az államháztartáson kívüli működési célú pénzeszközátadások 2003-ban 69,3 milliárd forint összegben teljesültek, mely 11,2%-kal, 8,8 milliárd forinttal kisebb az előző évi teljesítésnél.

- Az értékpapírok forgalmának jellemzői az alábbiak voltak:

A hosszú lejáratú értékpapírok vásárlása hosszabb távú feladatok - főként a saját erős, támogatott beruházások - fedezetének megteremtését segíthetné elő. 2003. évben az előző évinek csupán 83,7%-át tudták az önkormányzatok ilyen célra fordítani, az előző évi 4,8 milliárd forinttal szemben 2003. évre csak 4,0 milliárd forint az erre a célra fordított összeg.

2.4. Létszám és személyi juttatások

A helyi önkormányzatok és intézményeik - a beszámolási információrendszer alapján - a 2003. évben 42159 fő köztisztviselőt, 421258 fő közalkalmazottat, 7273 fő hivatásos tűzoltót, 2424 fő választott tisztségviselőt, valamint 28305 fő egyéb bérrendszer alá tartozó dolgozót foglalkoztattak teljes munkaidőben. Ez az elmúlt évben összesen 501419 fő dolgozót jelentett. Jogviszony szerinti megoszlásuk a következő:

- 8,4% köztisztviselő,

- 84% közalkalmazott,

- 1,5% rendészeti feladatokat ellátó dolgozó,

- 0,5% választott tisztségviselő, továbbá

- 5,6% egyéb alkalmazott.

A teljes munkaidőben foglalkoztatottak összes létszáma 1%-kal, 5000 fővel nőtt 2002-höz képest. Az előző évi tényadatokhoz viszonyítva a köztisztviselők létszáma jelentős mértékben, 11,1%-kal, 4222 fővel, a közalkalmazottak száma 0,6%-kal, 2553 fővel nőtt, ugyanakkor a hivatásos tűzoltók létszáma 0,4%-kal, 32 fővel, a választott tisztségviselők száma 3%-kal, 74 fővel, az egyéb munkavállalók létszáma pedig 5,6%-kal, 1669 fővel csökkent.

Az önkormányzati közszférában dolgozók közül 94,5%-ot képvisel a teljes munkaidőben, míg 5,5%-ot a részmunkaidőben foglalkoztatottak aránya.

A helyi önkormányzatoknál és intézményeikben teljes munkaidőben alkalmazottak rendszeres személyi juttatásait alapul véve a havi bruttó átlagkeresetek - 13 hónapra számolva - a következőképpen alakultak:

- a köztisztviselőké 140908 forint (6,3%-kal magasabb a 2002. évinél),

- a közalkalmazottaké 108422 forint (előző évitől 35,3%-kal több),

- a hivatásos önkormányzati tűzoltóké 146878 forint (2002. évihez képest 11,2%-kal emelkedett),

- a választott tisztségviselőké 239926 forint (21,6%-kal nőtt a 2002. évihez viszonyítva),

- az egyéb bérrendszer alá tartozó dolgozóké 54013 forint (ez 8%-kal nagyobb a 2002. évinél).

A teljes munkaidőben foglalkoztatottak rendszeres személyi juttatásai a 2003. évben összességükben átlagosan 30,6%-kal emelkedtek.

Az önkormányzatok beszámolói alapján a 2003. évben kifizetett személyi juttatás összesen 953,4 milliárd forint volt, amelynek ágazatonkénti megoszlása a következőképpen alakult (létszámarányokkal kiegészítve):

 

 

 

 

 Személyi juttatás

 Létszám

 Oktatás

 47,1%

 45,0%

 Szociális ágazat

 9,5%

 12,0%

 Egészségügy

 18,6%

 19,2%

 Kultúra

 3,5%

 3,7%

 Igazgatás

 15,8%

 11,7%

 Tűzvédelem

 2,0%

 1,5%

 Egyéb

 3,5%

 6,9%

A teljes munkaidőben foglalkoztatottaknak kifizetett 873,6 milliárd forinton túl 79,8 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege.

A 2003. évi költségvetési törvény alapján az előző év januárjától a helyi önkormányzatoknál foglalkoztatott köztisztviselők alapilletményének el kellett érnie a szabályozásban meghatározott mértékeket; a felsőfokú iskolai végzettséggel rendelkező köztisztviselők esetében a 100000 forintot, a középfokú iskolai végzettségűeknél a mindenkori minimálbér összegét, 2003-ban az 50000 forintot. E rendelkezés végrehajtása éves szinten 287,9 millió forint kiadási kötelezettséget jelentett a központi költségvetés számára.

A 2003. évi bérfinanszírozás kulcskérdése volt a 2002-ben született bérpolitikai intézkedések 2003. évi hatásának az önkormányzati szabályozórendszerbe történő beillesztése és ezzel a finanszírozás forrásainak megteremtése.

Azok a helyi önkormányzatok, ahol a költségvetési törvény által részletezett bevételek növekményei nem érték el a bérnövekedésből adódó kiadási kötelezettségeket, ott a törvény alapján a különbség mértékéig kiegészítő támogatásra váltak jogosulttá.

A szabályozás alapján a Pénzügyminisztérium részletes Útmutatót adott ki az igénylés rendjéről, és a beérkezett igényekről a pénzügyminiszter május 31-éig döntött. Ennek megfelelően 2003-ban összesen 500 helyi önkormányzat 6,9 milliárd forint kiegészítő támogatásban részesült, amelyből 180 önkormányzat 2,6 milliárd forint előleget kapott.

Az elszámolás során - a törvény rendelkezéseivel összhangban - 314 önkormányzatnak 2,3 milliárd forintot kellett visszafizetnie (ebből 110-nek a kiegészítő támogatás teljes összegét).

2003. július 1-jétől a köztisztviselők illetményrendszerének több eleme módosult. Ezzel összefüggésben felmérés alapján a helyi önkormányzatok 6 hónapra összesen 4,5 milliárd forint támogatásban részesültek a központi költségvetésből. Az intézkedés 2189 helyi önkormányzatnál összesen 42974 köztisztviselőt érintett kedvezően.

2003. július 1-jétől megváltozott a helyi önkormányzati tűzoltó-parancsnokságok hivatásos állományú tagjainak előmeneteli és illetményrendszere is: a felsőfokú iskolai végzettséggel rendelkező hivatásos állomány esetében 8%-os, a középfokú iskolai végzettséggel rendelkezőknél 6%-os illetmény-kiegészítés került bevezetésre. A helyi önkormányzatok felmért igénye alapján ennek megfelelően 5 hónapra 365,4 millió forint támogatás kiutalása történt meg.

2.5. Címzett és céltámogatásokkal megvalósuló fejlesztések

A helyi önkormányzatok felhalmozási és tőkejellegű kiadásainak támogatására 2003. évre címzett és céltámogatásként 56,5 milliárd forintot hagyott jóvá az Országgyűlés. (A támogatási előirányzat a 2002. évi 58,3 milliárd forint eredeti előirányzathoz képest 3,1%-kal alacsonyabb. A módosított előirányzat 80,6 milliárd forint, a pénzforgalmi teljesítés összege 55,1 milliárd forint.)

A rendelkezésre álló tárgyévi eredeti előirányzat (56,5 milliárd forint) közel 84%-át (47,5 milliárd forintot) címzett és céltámogatással folyamatban lévő beruházások támogatási igénye kötötte le. Az eredeti előirányzat szabad részét, valamint az előző év döntéssel le nem kötött (2,0 milliárd forint) előirányzat-maradványát, illetve a determinációt csökkentő összeget (0,4 milliárd forint) is figyelembe véve 2003. évben új címzett és céltámogatásra a helyi önkormányzatok összesen 11,5 milliárd forintot fordíthattak. A tárgyév június 30-áig lemondással, visszafizetéssel és elvonással felszabaduló címzett és céltámogatás 1,9 milliárd forintos összege a tárgyév második felében újabb céltámogatás odaítéléséhez (1,6 milliárd forint), valamint a címzett támogatással már folyamatban lévő beruházások többlet-támogatására (0,3 milliárd forint) nyújtott fedezetet.

Az Áht. alapján a 2003. évi költségvetési törvényben jóváhagyott eredeti előirányzatot módosító tényezők alakulása a következő:

A cél és címzett támogatások előirányzatainak levezetése

 

 milliárd forintban

 Címzett és céltámogatások eredeti előirányzata

 56,5

 Maradványból le nem kötött előirányzat (+)

 2,0

 Évközi módosítás országgyűlési hatáskörben (-)

 - 2,2

 Évközi módosítás fejezeti hatáskörben (+)

 2,4

 Évközi módosítás fejezeti hatáskörben (-)

 - 0,2

 Támogatás folyósítása lekötött előirányzat maradványból (+)

 22,1

 Címzett és céltámogatások módosított előirányzata

 80,6

Címzett támogatással megvalósuló beruházások

A 2003. évre benyújtott igények közül 70,7 milliárd forint összköltséggel 55 beruházás megvalósítása volt javasolható, 54,9 milliárd forint összes támogatással, amelyből a 2003. évi támogatás összege 4,7 milliárd forint. Ezen beruházások közül 13 a vízgazdálkodás, 12 az egészségügyi, 7 a szociális ellátás, valamint 15 az oktatási és 8 a kulturális szolgáltatás területén eredményezheti az ellátás színvonalának javulását. A helyi önkormányzatok mintegy 15,8 milliárd forint saját forrást vállaltak a beruházások megvalósításához, ami a beruházási összköltség 22,4%-át képezi.

A támogatási javaslat kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények előnyben részesüljenek (köztük az Európa Tervben a Kormány által megfogalmazott „egészséges társadalomért” program részeként szereplő kórházi rekonstrukciók),

- az igénybenyújtó önkormányzat - anyagi erejéhez mérten - saját forrást is felhasználjon a beruházás megvalósításához,

- a területi kiegyenlítés alapvető szempontjaként szolgált, hogy lehetőleg megyénként legalább egy önkormányzat részesüljön címzett támogatásban.

A törvényi feltételeknek megfelelő, támogatott 2003. évi új címzett támogatási igények főbb adatait a következő táblázat mutatja:

Címzett támogatással megvalósuló beruházások

 

 Támogatott igények

 Megnevezés

  száma

 2003. évi címzett támogatás összege milliárd forintban

 Vízgazdálkodás

 13

 1,4

 Egészségügyi ellátás

 12

 1,3

 Szociális ellátás

 7

 0,5

 Oktatás

 15

 0,9

 Kultúra

 8

 0,6

 Összesen:

 55

 4,7

Céltámogatással megvalósuló beruházások

Az 1. döntés alapján 2003. évben 77 - a feltételeknek megfelelő - önkormányzati beruházás részesült céltámogatásban. A támogatott beruházások összköltsége 33,0 milliárd forint, melyből a saját forrás 16,7 milliárd forint, a támogatás összege pedig 16,3 milliárd forint.

Az igények kielégítésének rendjét a helyi önkormányzatok címzett és céltámogatási rendszeréről szóló 1992. évi LXXXIX. törvény 8. § (3) bekezdése, valamint a helyi önkormányzatok szennyvízelvezetés és -tisztítás céltámogatásának igénykielégítési sorrendjéről szóló 224/1999. (XII. 30.) Korm. rendelet szabályozza. E jogszabályok szerint a támogatás:

a) 15%-a térségi szilárdhulladék-kezelő rendszer építésére;

b) 15%-a a kórházak és szakrendelők gép-műszer beszerzéseire;

c) 70%-a a szennyvíz-elvezetés és -tisztítás céljaira használható fel.

A szennyvíz-elvezetés és -tisztítás céljára benyújtott - a feltételeknek megfelelő - igények kielégítésének sajátos szabályai:

- a műszakilag elszakadt beruházásokra benyújtott igényeket teljes egészében ki kell elégíteni, majd az így fennmaradó előirányzat:

- 34%-a az ivóvízbázis-védelmi célprogram követelményeinek megfelelően használható fel (I. prioritási csoport);

- 33%-a a 2000 lakos feletti önkormányzatok csatornahálózatának fejlesztésére fordítható (II. prioritási csoport);

- 33%-a a tervezési-statisztikai régiók fejlettségi különbségének csökkentésére fordítható (III. prioritási csoport).

A Kormány a 2003. évi új céltámogatásokkal kapcsolatos döntését - a III. prioritási csoportra vonatkozóan - a régiók javaslatának mérlegelésével hozta meg.

A 2. döntés a 2003. évtől céltámogatásban részesülő helyi önkormányzatok kiegészítő jegyzékéről született:

A helyi önkormányzatok címzett és céltámogatási rendszeréről szóló módosított 1992. évi LXXXIX. törvény alapján a tárgyév június 30-áig lemondással, visszafizetéssel és elvonással felszabaduló címzett és céltámogatás, valamint az előző év december 31-éig a működésképtelenné vált helyi önkormányzatok kiegészítő támogatására és a céljellegű decentralizált támogatás éves költségvetési törvényben meghatározott vis maior tartalékára fel nem használt összeg az egyes címzett támogatással folyamatban lévő beruházások többletköltségeire, illetve a tárgyévi előirányzatból ki nem elégíthető, de a feltételeknek megfelelő - a szennyvíz-elvezetés és -tisztítás céljaira benyújtott - céltámogatási igények kielégítésére fordítható: ún. kiegészítő jegyzék.

A szennyvíz-elvezetés és -tisztítás ágazatban így 2003. évben további 30 önkormányzati beruházás részesült céltámogatásban. A támogatott beruházások összköltsége 7,1 milliárd forint, melyből a saját forrás mintegy 3,6 milliárd forint, a támogatás összege pedig 3,5 milliárd forint, és a 2003. évi ütem támogatása 1,6 milliárd forint.

A jogszabályi feltételeknek megfelelő, támogatott igények célok szerinti megoszlását a következő táblázat mutatja be.

2003. évi új induló céltámogatások

 

 A feltételeknek megfelelő, támogatott igények

 Célok megnevezése

 Száma (db)

 2003. évi támogatási üteme (milliárd forintban)

 2003. évi első döntés alapján

 Működő kórházak és szakrendelők gép-műszer beszerzései

 14

 1,0

 Szennyvíz-elvezetés és -tisztítás

 63

 5,8

 Összesen:

 77

 6,8

 2003. évi második döntés alapján

 Szennyvíz-elvezetés és -tisztítás

 30

 1,6

 Mindösszesen 2003. évben:

 107

 8,4

A 2003. évtől céltámogatásban részesülő helyi önkormányzatok jegyzékéről:

A helyi önkormányzatok címzett és céltámogatási rendszeréről szóló módosított 1992. évi LXXXIX. törvény alapján a tárgyév június 30-áig lemondással, visszafizetéssel és elvonással felszabaduló címzett és céltámogatás, valamint az előző év december 31-éig a működésképtelenné vált helyi önkormányzatok kiegészítő támogatására és a céljellegű decentralizált támogatás éves költségvetési törvényben meghatározott vis maior tartalékára fel nem használt összeg az egyes címzett támogatással folyamatban lévő beruházások többletköltségeire, illetve a tárgyévi előirányzatból ki nem elégíthető, de a feltételeknek megfelelő - a szennyvíz-elvezetés és -tisztítás céljaira benyújtott - céltámogatási igények kielégítésére fordítható: ún. kiegészítő jegyzék.

A szennyvízelvezetés és -tisztítás ágazatban így 2003. évben további 30 önkormányzati beruházás részesült céltámogatásban. A támogatott beruházások összköltsége 7,1 milliárd forint, melyből a saját forrás mintegy 3,6 milliárd forint, a támogatás összege pedig 3,5 milliárd forint és a 2003. évi ütem támogatása 1,6 milliárd forint.

2.6. Pénzgazdálkodás, értékpapír-műveletek

Áttekintve a 2003. évi folyamatokat, az értékpapír-forgalom pozitív egyenleget mutat, tehát az eladásokból származó bevétel összege meghaladta a vásárlásokra fordított kiadások összegét. Különösen nagy volt ez a forgalom a rövid lejáratú értékpapíroknál, ami országos szinten már mintegy 300,0 milliárd forintos nagyságrendet képvisel. A hosszú lejáratú értékpapír- és az államkötvény-forgalom is az eladás felé tolódott el, ugyanis az önkormányzatoknak mintegy 33,9 milliárd forint bevételük származott az eladásból, ugyanakkor mindössze 4,0 milliárd forintot költöttek a vásárlásra.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2003. évben 131,1 és 228,6 milliárd forint között ingadozott. Némely hónapban (pl. március, szeptember, december) jelentősen - 210-220 milliárd forint fölé - emelkedett.

Ezen hónapok kiugróan nagy pénzállomány-növekedése főként a helyiadó-számlákra és kisebb részben a gépjárműadó-számlákra - az első és második féléves márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként a 2004. évi költségvetési előirányzatok terhére történt állami támogatások átutalt összegének egy részét is, mivel előrehozott bérfizetések nem történtek meg mindenütt, illetve előfordult az is, hogy nem volt szükség a decemberi bérek fizetésének fedezeteként az átutalt előlegre. (Ezen összegek jórészt azonban 2004. január első napjaiban már felhasználásra is kerültek.)

Növelte a december végi pénzállományt az is, hogy a pályázatokon elnyert és az év utolsó hónapjaiban átutalt pénzeszközök, illetve az azok - a pályázat feltételéül is kikötött - rendelkezésre álló saját források 2003. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pályázati pénzek, valamint a különböző alapoktól átvett pénzeszközök.)

Az önkormányzatok jelentős összegű maradványa döntően kötelezettségvállalással terhelt. Több önkormányzatnál - egyes jobb pénzügyi helyzetben lévő városoknál jellemző, ahol 2003. évben nagyobb összegű többletbevétel realizálódott - a pénzmaradványok tartalékolási szándékkal képződtek, azzal a céllal, hogy a következő évek fejlesztéseit finanszírozzák.

2.7. A helyi kisebbségi önkormányzatok gazdálkodása

2003. év végén 1840 kisebbségi önkormányzat (ezen belül 62 települési kisebbségi önkormányzat és 1778 helyi kisebbségi önkormányzat) működött, és összesen 9,6 milliárd forint tárgyévi bevételhez jutott, ami 2,0 milliárd forinttal (27,1%-kal) haladja meg az előző évit.

A helyi kisebbségi önkormányzatok 2002. évi és 2003. évi bevételi forrásainak alakulása

 

 

 

 millió forint

 BEVÉTELEK

  2002. évi teljesítés

  2003. évi teljesítés

 2003. évi teljesítés a 2002. évihez viszonyítva

 Saját folyó (működési) bevételek összesen 

 2 188,6

 2 652,5

 121,2

 Intézmények működési bevételei 

 496,9

 602,5

 121,3

 Sajátos működési bevételek

 1 691,7

 2 050,0

 121,2

 Felhalmozási és tőkejellegű bevételek 

 174,5

 281,0

 161,0

 Állami hozzájárulások és támogatások összesen

 2 549,3

 3 384,7

 132,8

 Normatív állami hozzájárulás

 1 314,1

 2 054,8

 156,4

 Egyéb állami támogatás, hozzájárulás

 1 235,2

 1 329,9

 107,7

 Helyi kisebbségi önkormányzatoktól átvett pénzeszközök és egyéb kiegészítések

 42,7

 98,2

 230,0

 Egyéb támogatások, kiegészítések és átvett pénzeszközök

 1 996,2

 2 576,0

 129,0

 Hitelfelvétel, értékpapírok értékesítése

 567,7

 563,6

 99,3

 Tárgyévi bevételek összesen

 7 519,0

 9 556,0

 127,1

A működési központosított támogatás éves összege - kisebbségi önkormányzatonként - 680 ezer forint volt.

A bevételeken belül 21,0% körüli növekedés tapasztalható az intézményi tevékenységgel összefüggő, valamint a sajátos működési bevételeknél. Ezt meghaladóan, közel 33,0%-kal emelkedett a - bevételeken belül legnagyobb súllyal bíró - állami hozzájárulások és támogatások mértéke, az átvett pénzeszközök pedig 130,0%-kal növekedtek. A felhalmozási bevételeknél jelentős, 61%-os növekedés figyelhető meg 2003-ban a 2002. évi teljesítéshez képest. Az egyéb támogatások, kiegészítések 29,0%-kal növekedtek. A pénzpiaci műveletekből származó források igénybevétele a 2002. évi szinten maradt.

A 2003. évi kiadásokra a helyi kisebbségi önkormányzatok összesen közel 9,4 milliárd forintot fordítottak, 23,2%-kal többet, mint 2002-ben. A tárgyévi kiadások a 2002. és 2003. években a következők szerint alakultak:

A helyi kisebbségi önkormányzatok 2002. évi és 2003. évi kiadásainak alakulása

 

 

 

 millió forint

 KIADÁSOK

  2002. évi teljesítés

  2003. évi teljesítés

 2003. évi teljesítés a 2002. évihez viszonyítva

 Folyó (működési) kiadások összesen

 4 881,1

 6 421,2

 131,6

 Személyi juttatások

 1 986,4

 2 745,2

 138,2

 Munkaadókat terhelő járulékok

 669,5

 871,3

 130,1

 Dologi kiadások és egyéb folyó kiadások

 2 225,2

 2 804,7

 126,0

 Felhalmozási és tőkejellegű kiadások összesen

 1 214,9

 1 188,5

 97,8

 Beruházási kiadások

 931,7

 832,6

 89,4

 Felhalmozási célú pénzeszközátadás

 84,4

 69,6

 82,5

 Felújítás

 198,8

 286,3

 144,0

 Működési célú pénzeszközátadások

 638,2

 722,1

 113,1

 Ellátottak pénzbeli juttatásai

 343,7

 413,0

 120,2

 Hitelek, kölcsönök visszafizetése, értékpapírok vásárlása

 550,8

 652,3

 118,4

 Tárgyévi kiadások összesen

 7 628,7

 9 397,1

 123,2

A kiadásokon belül legnagyobb súllyal bíró folyó (működési) ráfordítások területén 31,6%-os növekedés történt. Ezen belül is a személyi juttatásokra mintegy 38,2%-kal több került kifizetésre, mint 2002-ben. Örvendetes, hogy a kisebbségi önkormányzatoknál a dologi kiadásokra is 26,0%-kal több jutott 2003. évben, miközben ez a növekmény a helyi önkormányzatok összességénél nem éri el a 7%-ot. A felhalmozási és tőkejellegű kiadások közel a tavalyi szinten maradtak. A működési célú pénzeszközátadások, valamint az ellátottak pénzbeli juttatásai 13,1%-kal, illetve 20,2%-kal növekedtek a 2002. évihez képest. A hitelek, kölcsönök visszafizetésére, értékpapírok vásárlásra fordított összeg 18,4%-kal növekedett.

A helyi kisebbségi önkormányzatok tárgyévi bevételei közel 0,2 milliárd forinttal haladják meg kiadásaikat.

3. A vagyon alakulása

A helyi önkormányzatok eszközértéke 2003. évben 2811,3 milliárd forinttal (43,8%-kal) növekedett, és az év végére elérte a 9234,6 milliárd forintot. Ez a növekedés döntően nem a vagyontárgyak tényleges gyarapodásából, hanem a helyi önkormányzatok számára „az önkormányzatok tulajdonában lévő ingatlanvagyon nyilvántartási és adatszolgáltatási rendjéről szóló 147/1992. (XI. 6.) Korm. rendelet előírásai szerint 2003. január 1-jei fordulónappal végrehajtott a teljes ingatlanvagyon értékelésével összefüggő értékkülönbözetből származik. (Az ingatlanértékelésből adódó nettó növekmény meghaladja a 2400,0 milliárd forintot.)

Itt azt is meg kell jegyezni, hogy az előbb hivatkozott kormányrendelet alapján már 2002. december 31-ei határnappal az önkormányzatok részben elvégezték a vagyonértékelést, és ennek eredményét állították be a 2002. évi beszámolóhoz kapcsolódó mérlegben. Így a 2002. és 2004. évi nyitó (nettó) ingatlanállomány láttatja együttesen az értékelési különbözetet: 2002. nyitó állomány 1558,6 milliárd forint, a 2002. december 31-ei záró, illetve 2003. évi nyitó állomány 3925,8 milliárd forint, a 2003. évi záró, illetve 2004. évi nyitó állomány pedig 6326,6 milliárd forint. Ez mutatja, hogy az ingatlanérték megnégyszereződött azzal, hogy az önkormányzatok teljeskörűen már értékkel mutatják ki ingatlanaikat. Lényeges az a már folyamatosan érvényesítendő követelmény is, mely szerint az ingatlan-kataszterben szereplő bruttó ingatlanértéknek meg kell egyeznie a számviteli (egyedi) nyilvántartásban kimutatott bruttó értékkel.

A mérlegadatokból kitűnik az is, hogy az önkormányzatok éltek a kormányrendelet módosításával kapott értékhelyesbítési lehetőséggel is. (Ezt abban az esetben alkalmazhatják, ha a könyv szerinti érték jelentősen alacsonyabb a piaci értéknél.)

Az előbbi információbázisok jelentős segítséget nyújtanak a képviselőtestületek vagyoni döntéseinek mérlegeléséhez.

A tárgyévi beruházásokra, felújításokra az önkormányzatok összesen (áfával) 367,8 milliárd forintot fordítottak, ehhez viszonyítva a befejezetlen beruházások, beruházásokra adott előlegek állománya viszonylag magas: 247,2 milliárd forint. Nyilván a befejezetlen beruházások között több évre ütemezett (pl. közmű-beruházások is szerepelnek, és ez „lerontja” az év végi teljesítési arányt 32,8%-ra. A beruházások állományi értéke csak kis mértékben (2,2%-kal), 5,6 milliárd forinttal csökkent.

A térítésmentes átadások és átvételek egyenlegeként 72,6 milliárd forinttal nőtt az önkormányzati rendszer bruttó tárgyieszköz-állománya (ebből az ingatlanok növekedése 67,3 milliárd forint). Az önkormányzatok mindössze 37,9 milliárd forint (könyv szerinti) értékű tárgyi eszközt értékesítettek és mintegy 7,0 milliárd forint értékben hajtottak végre selejtezést.

A tárgyi eszközök és immateriális javak tárgyévi értékcsökkenéseként kimutatott összeg 992,8 milliárd forint (225,9 milliárd forinttal emelkedett), amely magában foglalja a terven felüli értékcsökkenés és -visszaírás összegeit is. A nullára leírt eszközök, javak bruttó értéke 178,9 milliárd forintot képvisel. A gépek, berendezések felszerelések amortizálódása átlagosan 63,8%-os, az előző évi 62,2%-os indexnél rosszabb, az immateriális javaké 65,2%-os, ami a tavalyi 64,6%-nál kedvezőtlenebb, mindkét eszközkörben magas avulást mutat. A járművek esetében az elszámolt értékcsökkenés alapján az előírt éves leírási kulccsal számítva a járműállomány átlagosan hozzávetőleg 3,5 év használati időt mutat.

 

 Az önkormányzati vagyonmérleg eszközoldalának alakulása

 Megnevezés

 2002. XII. 31. millió forint

 2003. XII. 31. millió forint

 Változás 2003/2002. %-ban

 Megoszlás 2003.  %-ban

 Vagyoni értékű jogok

 1 056,4

 1 478,3

 139,9

 0,02

 Szellemi termékek

 6 736,6

 9 642,9

 143,1

 0,10

 Egyéb immateriális javak

 1 039,1

 136,6

 13,1

 0,00

 Immateriális javakra adott előleg

 36,5

 66,4

 181,9

 0,00

 Immateriális javak értékhelyesbítése

 3,5

 0,1

 2,9

 0,00

 I. Immateriális javak

 8 872,1

 11 324,3

 127,6

 0,12

 Ingatlanok

 3 925 801,3

 6 326 635,3

 161,2

 68,51

 Gépek, berendezések, felszerelések

 113 397,0

 126 587,7

 111,6

 1,37

 Járművek

 14 448,9

 15 137,8

 104,8

 0,16

 Tenyészállatok

 107,0

 88,3

 82,5

 0,00

 Beruházások

 250 629,4

 244 733,2

 97,6

 2,65

 Beruházásokra adott előlegek

 2 194,2

 2 442,8

 111,3

 0,03

 Tárgyi eszközök értékhelyesbítése

 43 673,4

 116 975,1

 267,8

 1,27

 II. Tárgyi eszközök összesen

 4 350 251,2

 6 832 600,2

 157,1

 73,99

 Részesedések

 486 183,1

 491 817,6

 101,2

 5,33

 Értékpapírok

 26 575,2

 22 591,2

 85,0

 0,24

 Adott kölcsönök

 51 005,4

 39 737,1

 77,9

 0,43

 Hosszú lejáratú bankbetétek

 860,0

 12 248,4

 1424,2

 0,13

 Befektetett pénzügyi eszközök értékhelyesbítése

 38,5

 73,9

 191,9

 0,00

 III. Befektetett pénzügyi eszközök összesen

 564 662,1

 566 468,2

 100,3

 6,13

 IV. Üzemeltetésre, kezelésre átadott eszközök

 858 425,7

 1 214 035,5

 141,4

 13,15

 Üzemeltetésre, kezelésre átadott eszközök értékhelyesbítése

 71 508,0

 39 643,5

 55,4

 0,43

 A. Befektetett  eszközök összesen

 5 853 719,1

 8 664 071,7

 148,0

 93,82

 Készletek összesen

 15 794,1

 14 334,4

 90,8

 0,16

 Követelések összesen

 172 063,4

 193 430,3

 112,4

 2,09

 Értékpapírok összesen

 84 232,8

 63 036,0

 74,8

 0,68

 Pénzeszközök összesen

 218 237,4

 210 373,9

 96,4

 2,28

 Egyéb aktív pénzügyi elszámolás összesen

 79 296,3

 89 360,0

 112,7

 0,97

 B. Forgóeszközök összesen

 569 624,0

 570 534,6

 100,2

 6,18

 Eszközök összesen

 6 423 343,1

 9 234 606,3

 143,8

 100,00

Az eszközoldalt tekintve a tárgyi eszközöknél összességében 157,1%-os a növekedés. Ezen belül az ingatlanoknál 161,2%-os az értékváltozás. Ebben a - korábban is említett - növekedésben elsősorban az eddig érték nélkül szereplő forgalomképtelen vagyon kimutatása játszik döntő szerepet. Az ingatlanértékelésre vezethető vissza részben az üzemeltetésre átadott eszközérték 48,0%-os növekedése is.

A befejezetlen beruházások állománya az előző évi növekedéssel szemben 2,4%-os csökkenést, míg a beruházásokra adott előlegeké 11,3% emelkedést mutatnak.

Figyelemre méltó a gépek, berendezések állományának csak 11,6%-os emelkedése az előző évi 21,4%-os növekedési arányhoz képest, továbbá az immateriális javakban bekövetkezett 27,6%-os gyarapodás az előző évi 43%-os növekménnyel szemben.

A tartós pénzügyi befektetések állománya az előző évivel szinte azonos (100,3%). Ezen belül az értékpapíroknál a mintegy 26,6 milliárd forinthoz képest 22,6 milliárd forintot, az adott kölcsönöknél (visszatérítendő helyi támogatásnál, önkormányzati lakás-, telek-értékesítéseknél, munkáltatói lakásépítési kölcsönnél) 51,0 milliárd forinttal szemben csak 39,7 milliárd forintot mutattak ki. Az ezekből 2004. évben esedékessé vált rövid lejáratú tartozásállomány 7,6 milliárd forint. A hosszú lejáratú bankbetétek állománya az előző évi csupán 860 millió forintról kismértékben tovább csökkent. Látható emellett a rövid lejáratú értékpapír-állomány jelentős csökkenése is. Ez utóbbival a rövid és hosszú lejáratú értékpapírok, részesedések állománya összességében 597,8 milliárd forintról 578,2 milliárd forintra, 3,4%-kal csökkent.

A befektetett eszközöket a saját tőke összességében 98,6%-ban, a tartalékokkal együtt teljes mértékben fedezi.

Az év végi forgóeszköz-állomány közel azonos a nyitó állománnyal, részesedése az összes eszközön belül 8,9%-ról 6,2%-ra csökkent. (Az előző évben a növekedés itt meghaladta a 40,0 milliárd forintot.) A forgóeszközökön belül az adósok állománya, továbbá az aktív pénzügyi elszámolások egyenlege mutat növekedést, míg a készletek, értékpapírok és pénzeszközök csökkentek. Összességében a forgóeszközök állományának aránya visszaszorult a befektetett eszközökéhez képest a tárgyi-eszköz-érték jelentős növekedése mellett.

 

 Az önkormányzati vagyonmérleg forrásoldalának alakulása

 Megnevezés

 2002. XII. 31.millió forint

 2003. XII. 31.millió forint

 Változás 2003/2002. %-ban

 Megoszlás 2003.       %-ban

 Induló tőke

 599 812,7

 602 084,2

 100,4

 6,5

 Tőkeváltozások

 5 055 160,9

 7 781 216,2

 153,9

 84,3

 Értékelési tartalék

 115 223,3

 157 835,8

 137,0

 1,7

 D. Saját tőke összesen

 5 770 196,9

 8 541 136,2

 148,0

 92,5

 I. Költségvetési tartalékok összesen

 162 417,7

 174 970,7

 107,7

 1,9

 II. Vállalkozási tartalék összesen

 765,6

 808,1

 105,6

 0,0

 E.  Tartalékok összesen

 163 183,3

 175 778,8

 107,7

 1,9

 I. Hosszú lejáratú kötelezettségek

 174 762,8

 201 372,6

 115,2

 2,2

 II. Rövid lejáratú kötelezettségek

 181 897,2

 191 226,2

 105,1

 2,1

 III. Egyéb passzív pü-i elszámolások

 133 302,8

 125 092,5

 93,8

 1,4

 F.  Kötelezettségek összesen

 489 962,8

 517 691,3

 105,7

 5,6

 FORRÁSOK ÖSSZESEN

 6 423 343,0

 9 234 606,3

 143,8

 100,0

Az önkormányzatok 2003. évi vagyoni forrásai között a saját tőke 8541,1 milliárd forintra, a tartalék 175,8 milliárd forintra, a kötelezettségek 517,7 milliárd forintra emelkedtek, ezen belül a tartalékok 12,6 milliárd forinttal, a kötelezettségek 27,7 milliárd forinttal nőttek. A kötelezettségek között a hosszú lejáratú kötelezettségek 26,6 milliárd forinttal (15,2%-kal), míg a rövid lejáratúak 9,3 milliárd forinttal (5,1%-kal) emelkedtek.

Az önkormányzatok 2003. évi vagyoni forrásai között a saját tőke 8541,1 milliárd forintra, a tartalék 175,8 milliárd forintra, a kötelezettségek 517,7 milliárd forintra emelkedtek, ezen belül a tartalékok 12,6 milliárd forinttal, a kötelezettségek 27,7 milliárd forinttal nőttek. A kötelezettségek között a hosszúlejáratú kötelezettségek 26,6 milliárd forinttal (15,2%-kal), míg a rövidlejáratúak 9,3 milliárd forinttal (5,1%-kal) emelkedtek.

A saját tőke az előző évhez hasonlóan 98%-ban nyújt fedezetet a befektetett eszközökre. A költségvetési tartalékból 161,2 milliárd forint a tárgyévi maradvány. Az előző években keletkezett és a képviselő testület által jóváhagyott, de még fel nem használt pénzmaradvány összege 10,8 milliárd forint. A kiutalatlan költségvetési támogatások, illetve a többlettámogatások miatti befizetési és egyéb a pénzmaradványt terhelő befizetések 5,3 milliárd forinttal csökkentik a helyesbített tárgyévi pénzmaradványt A mérlegben kimutatott pénzeszközök, értékpapírok és rövidlejáratú követelések (mobilizálható forgóeszközök) állománya fedezetet biztosít a rövidlejáratú kötelezettségek teljesítéséhez.

A passzívák állományának 6,2%-os csökkenése a költségvetésen kívüli passzívák 6,6 milliárd forintos csökkenéséből adódik. A függő bevételek között továbbra is a legjelentősebb tétel a központi költségvetés által 2003. évben kiutalt 2004. évi finanszírozási előleg.

A passzív pénzügyi elszámolások között kimutatott összegek halmozódást tartalmaz(hat)nak, ugyanis ha az önkormányzat a finanszírozási előleg terhére a felügyelete alá tartozó intézmények részére a december havi (végleges kiadásként a következő költségvetési évben elszámolható) nettó bérek kifizetéséhez előleget ad, akkor azt az intézményeknek is függő bevételként kell elszámolniuk. Az önkormányzatnak a finanszírozási előleg terhére a felügyelete alá tartozó intézmények részére, - ugyancsak finanszírozási előlegként - adott összeget az aktív pénzügyi elszámolások között kell kimutatni, az intézményeknél pedig a kapott előleg terhére kifizetett nettó munkabér jelenik meg az aktív pénzügyi elszámolások között, így nem csak a passzív hanem az aktív pénzügyi elszámolások között kimutatott összegek is tartalmaznak halmozódást.

4. A bevételek és kiadások funkcionális alakulása

Az önkormányzati kiadások funkcionális főcsoportjainak mérlege

 

 Bevétel

 Kiadás

 Megnevezés

 2003. évi teljesítés

 megoszlás

 2003. évi teljesítés

 megoszlás

 

 (millió forint)

 (%)

 (millió forint)

 (%)

 A. ) Állami működési funkciók

 163 198,4

 6,5

 410 419,0

 16,2

 B.) Jóléti funkciók

 630 136,8

 25,2

 1 841 214,1

 72,7

 Oktatás

 64 997,1

 2,6

 789 314,2

 31,3

 Egészségügy

 393 834,5

 15,8

 424 007,4

 16,7

 Társadalombiztosítási, szociális és jóléti szolgáltatás

 53 609,9

 2,1

 312 823,6

 12,3

 Lakásügyek, települési és kommunális szolgáltatás

 85 132,3

 3,4

 184 978,4

 7,3

 Szabadidős, kulturális és vallási tevékenység és szolgáltatás

 32 563,0

 1,3

 130 090,5

 5,1

 C.) Gazdasági funkciók 

 68 054,2

 2,7

 250 839,7

 9,9

 D.) Funkciókba nem sorolható tételek

 1 640 293,7

 65,6

 30 881,1

 1,2

 Összesen:

 2 501 683,1

 100,0

 2 533 353,9

 100,0

A helyi önkormányzatok feladatellátásának áttekintése alapján megállapítható, hogy a feladatok döntő többségét, 72,7%-át a jóléti funkciók teszik ki. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások stb. 16,2%-ot tesznek ki. A gazdasági és egyéb funkciók az ellátott feladatok között mintegy 11,1%-os részarányt képviselnek.

A továbbiakban egyes jóléti funkciók kerülnek részletesen áttekintésre.

A kiadásokon belül a helyi önkormányzatok 789,3 milliárd forintot fordítottak közoktatási feladataikra, ebből működtetésre 743,0 milliárd forintot. Ezen belül a bérkiadások 448,5 milliárd forintot tettek ki, a működési kiadások 60,4%-át (munkaadói járulékok nélkül). A támogatások és működési célú pénzeszközátadások 6,6 milliárd forintos összegével szemben a pénzeszközátvételek keretében 8,9 milliárd forint került a közoktatás rendszerébe. A felhalmozási kiadások, támogatások között (beleértve a felújításokat is) 39,7 milliárd forintot mutattak ki. A felhalmozási kiadások aránya mintegy 5%.

Az önkormányzatok közoktatási célokra 22,7%-kal, 146,2 milliárd forinttal, magasabb összeget fordítottak az előző évihez képest. Az önkormányzati kiadásokon belül a közoktatás kiadásai 31,2%-ot képviselnek az előző évi 28,1%-os részesedéssel szemben, a folyó kiadásokon és támogatásokon belül pedig 35,8%-ot.

A működési kiadásokon belül a személyi juttatások és munkaadói járulékok aránya a 2002. évi 76,7%-ról 80,5%-ra nőtt. A dologi kiadások aránya viszont 22,4%-ról 19,5%-ra esett vissza. Ez az arányváltozás összefügg a közalkalmazottak 2002 szeptemberétől végrehajtott 50%-os illetményemelésével járó bérterhek növekedésével.

A közoktatási célú központi költségvetési normatív jogcímeken juttatott hozzájárulások, támogatások mintegy 464,0 milliárd forintot kitevő főösszege a működési kiadások - átlagosan - 62,5%-ára nyújtott fedezetet. Ha az intézményi folyó bevételekkel csökkentett „nettó” folyó működési kiadáshoz viszonyítjuk a költségvetési normatív támogatások főösszegét, megállapítható, hogy a közoktatás nettó működési kiadásainak 66%-ot a központi költségvetés, 34,0%-át a helyi önkormányzatok saját forrásai biztosították.

Az intézmények 46,3 milliárd forint saját bevételt értek el, ebből az alaptevékenység és az azzal összefüggő tevékenységek bevétele 40,2 milliárd forint volt. Ezen belül az alapfokú oktatáshoz kapcsolódó bevételek 5,2 milliárd forintot, a középfokú oktatással összefüggőek 2,7 milliárd forintot, míg az egyéb oktatásba sorolt térítések, egyéb befizetések 32,4 milliárd forintot tettek ki. (Ez utóbbinál jelentkezik a közoktatásban szervezett étkeztetés térítési díja) A középfokú oktatás bevételei viszont 2,7%-kal csökkentek. Az ágazat bevételei a felhalmozási jellegű bevételekkel (9,8 milliárd forinttal) és pénzeszköz-átvételekkel 65 milliárd forintra alakult.

A közoktatásban az alkalmazottak állományi létszáma 241 417 fő volt, az engedélyezett álláshelyszámhoz (247 700 főhöz) képest 6283 fővel alacsonyabb. Az állományi létszámból a szakmai tevékenységet végzők létszáma 173 150 fő, az intézmény-üzemeltetési létszám 68 267 fő volt. Az előző évihez képest a nem szakmai tevékenységet ellátók száma csökkent közel 3 ezer fővel, míg a szakmai állományi létszám stagnálást mutat.

A helyi önkormányzatok által a költségvetési törvény alapján felhasználható normatív hozzájárulások eredeti előirányzata 444,9 milliárd forint volt, a tényleges teljesítés pedig 441,7 milliárd forint lett. Előbbi adatok tükrözik, hogy tovább csökkent a gyermekek, tanulók létszáma. Az óvodai ellátásban több mint 11 ezer gyermekkel, az általános iskola 1-4. évfolyamain 4,8 ezer fővel, az 5-8. évfolyamain 3,5 ezer fővel, a középiskolákban 4,8 ezer fővel, a szakképzésben 1,1 ezer fővel kevesebb tanuló után jár az elszámolás alapján normatív hozzájárulás a fenntartóknak. Ezzel szemben ismét nőtt a különleges gondozást igénylők száma 1,2 ezer fővel. (Ez utóbbinál meg kell jegyezni, hogy az összes tanulót tekintve a gyógypedagógiai nevelésben résztvevők aránya már közel 5%.) Összességében mintegy 24 ezer fővel szűkült a közoktatásban résztvevők száma.

Kiemelést érdemel az is, hogy az alapfokú művészetoktatáshoz nyújtott kedvező hozzájárulás mellett tovább növekedett az egyéb művészeti oktatásokban részesülő tanulók száma.

Kiegészítő hozzájárulás egyéb közoktatási feladatokhoz jogcímeken nyújtott támogatás eredeti előirányzata 51,4 milliárd forint, a módosított előirányzat 50,4 milliárd forint, a teljesítés 52,8 milliárd forint volt.

E jogcímek közül érdemes kiemelni a szervezett intézményi étkeztetést. A szociálpolitikai intézkedések keretében a normatív étkezési térítésidíj-kedvezmények mértéke és köre is bővült. Az 50%-os normatív kedvezmény igénybevételével étkezők számát mintegy 68 ezer fővel túlbecsülték az önkormányzatok a tervezésnél. Ténylegesen (az eredetileg tervezett 446,6 ezer fővel szemben) „csak” 378,4 ezer gyermek, tanuló vette igénybe a juttatást. Az ehhez szükséges hozzájárulás 11,4 milliárd forintot tett ki. Ezen felül az elszámolások szerint a szervezett étkeztetésben további 445,2 ezer tanuló vett részt az óvodákban, iskolákban és kollégiumokban, melyhez 8,9 milliárd forint hozzájárulás társult. (Összesen az étkeztetéshez 20,3 milliárd forint, az összes normatíva 4,6%-a, a kiegészítő normatívák 38,4%-a kapcsolódott.)

A költségvetési törvény alapján a normatív, kötött felhasználású támogatások közül csupán a helyi önkormányzatok oktatási (kötött) normatíváinak 100%-os forrása volt tavaly állami támogatás.

Ezen belül

- Pedagógusszakvizsga és továbbképzés jogcímén a tervezetthez képest 943 fő pedagógussal kevesebb létszám után igényelték az önkormányzatok a támogatást elszámolásaikban.

- Pedagógusok szakkönyvvásárlása támogatás jogcímén a jogosultak száma közel 3,5 ezer fővel csökkent.

- A tanulók tankönyvvásárlása támogatási jogcím esetében végrehajtott kiegészítő felmérés és évközi lemondások, pótigénylések következtében az előirányzat 1,9 milliárd forinttal magasabban teljesült.

A társadalombiztosítási, szociális és jóléti szolgáltatások körében az önkormányzatok sajátos bevételei 2003-ban 53,6 milliárd forintot tettek ki, 10,8%-kal többet az előző évinél. A bevételek több mint háromnegyedét, 78,2%-át az intézményi tevékenység bevételei képezték.

A funkcionális főcsoport tartalmazza a szociális támogatások kifizetéséhez (pl. munkanélküli ellátások, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A lakosság szociális ellátására az önkormányzatok 2003-ben az előző évihez viszonyítva 13,8%-kal többet, 312,8 milliárd forintot fordítottak.

2003-ban több mint 140 ezer fő részesült rendszeres szociális segélyben, számukra az év folyamán 21,5 milliárd forintot folyósítottak.

A szociális tevékenység jelentősége az önkormányzatok munkájában az előző évekéhez viszonyítva lényegesen nem változott, tovább bővültek viszont az önkormányzatok munkanélküliekkel kapcsolatos feladatai. A munkanélküli ellátásra vonatkozó szabályok 2000. évi változásával összefüggésben a települési önkormányzatok feladata lett a munkanélküli járadékot kimerítők számára - a rendszeres szociális segély folyósításának feltételeként - közcélú foglalkoztatást biztosítani. 2000 óta mind a foglalkoztatást végző önkormányzatok, mind a foglalkoztatottak száma fokozatosan bővült. Az önkormányzatok csaknem háromnegyede él a támogatott foglalkoztatás lehetőségével, és 2003-ban már havi átlagban 15 ezer fő vett részt a települési önkormányzatok által szervezett közcélú munkákban.

Az önkormányzatok számára a központi költségvetés e célra kötött felhasználású normatív támogatásként 13,0 milliárd forintot biztosított. Az előző évek tapasztalatai alapján 2003-ban új finanszírozási rend lépett életbe. A szabályok korábbi rugalmatlansága miatt ugyanis a költségvetési előirányzat meghatározott hányada - 2002-ben pl. 4 milliárd forint - nem került felhasználásra. Egyes önkormányzatok nem éltek a támogatás lehetőségével, és így keretük kihasználatlan maradt, más önkormányzatok viszont keretük kimerülése miatt nem tudtak nagyobb számban munkanélkülieket foglalkoztatni. Ezért szükségessé vált egy rugalmasabb rendszer kialakítása, amely lehetővé teszi az önkormányzatok közötti forrás-átcsoportosítást, biztosítva ezzel, hogy az önkormányzatok a tényleges igényeiknek megfelelően juthassanak a költségvetési forrásokhoz. Az új finanszírozási szabályok egyúttal azt is biztosítják, hogy a közcélú foglalkoztatásra fel nem használt összegek foglakoztatási célokra felhasználhatók legyenek. Az új szabályozásnak is „köszönhető”, hogy jelentősen, az előző évi 13 ezerről 15 ezerre nőtt a közcélú munkán foglalkoztatottak száma. A 2003. évi előirányzatból 870 millió forint nem került felhasználásra a közcélú foglalkoztatáshoz, és az új szabályozás szerint ez az összeg az aktív foglakoztatáspolitika céljaira fordítható.

A legjellemzőbb segélyezési formákban a segélyezettek száma némileg csökkent, ami egyrészt a családok egy adott körében a jövedelmi viszonyok stagnálását mutatja, valamint jelzi a jogosultsági küszöbök relatív értékcsökkenését. Így pl. az előző évihez képest 8%-kal - 714,3 ezerre - csökkent a rendszeres gyermekvédelmi támogatásban részesülők, 6%-kal - 6,6 ezerre - az időskorúak járadékában részesülők száma.

Az önkormányzati fenntartású szociális intézményrendszer 2003-ben 134,6 ezer fő részére biztosított ellátást. Az elhelyezést nyújtó intézmények 81 ezer ellátottról, a nappali intézmények pedig közel 54 ezer ellátottról - ezen belül kb. 17 ezer bölcsődés korú gyermekről - gondoskodtak. Az intézmények 2003. évi költségvetési támogatása 96,2 milliárd forint volt, 4%-kal több az előző évinél.

A tárgyévi folyó bevételek 47,6 milliárd forintra teljesültek, 11,2%-kal magasabban az előző évinél. Ebben döntő szerepe az intézményi térítési és szolgáltatási díjak 11,2%-os növekedésének volt. 41,7 milliárd forintos összege a teljes bevételt jelentő 51,5 milliárd forintnak 81,0%-át tette ki.

Két okra vezethető vissza a térítési díjakból származó bevétel növekedése:

- összege a helyi döntéseknek megfelelően követte az áremelkedések mértékét,

- a megtett törvénymódosítások eredményeként erőteljesebben érvényesült a térítési- díjkedvezmények hatása.

A folyó kiadások 192,7 milliárd forintos összege 21,9%-kal haladta meg a 2002. évi teljesítést. Ennek döntő oka a személyi juttatások 31,7%-os - 95,7 milliárd forintra - és a munkaadókat terhelő járulékok 24,7%-os - 31,8 milliárd forintra teljesülő - emelkedésében keresendő. A dologi kiadások mérsékelt, 54,1 milliárd forintra teljesülő, 8,0%-os emelkedése a személyi juttatások hatásával együtt eredményezte a közszolgáltatási kiadások összességében 22,4%-os, 185,3 milliárd forintra történő növekedését.

A teljes kiadás 207,3 milliárd forintos összegéből 93,0%-ot tettek ki a közszolgáltatási kiadások. Döntően ez határozta meg a teljes kiadások 21,9%-os növekedési arányát az előző évi teljesítéshez képest.

Az egészségügyi tevékenység bevételei mintegy 393,8 milliárd forintot tettek ki, az előző évihez képest 22,3%-kal többet.

Az ágazat összkiadásainak csaknem háromnegyedét kitevő kórházi tevékenységek és szolgáltatások bevételei 22,3%-kal, a háziorvosi és házi gyermekorvosi ellátás bevételei 15,4%-kal nőttek. Az ágazat egészét némileg meghaladó mértékben, 23,8%-kal emelkedtek a gyógyszerek, gyógyászati segédeszközök, orvosi felszerelések és műszerek forgalmazásával foglalkozó egészségügyi tevékenységek bevételei.

Az egészségügyi kiadások összege 2003. évben 424,0 milliárd forint volt, 20%-kal több az előző évinél.

Az egészségügy - mint az Egészségbiztosítási Alap által finanszírozott alrendszer - az OEP beszámolójában külön kerül részletezésre.

A kulturális tevékenységek és szolgáltatások bevételei 2003. évben 20,6 milliárd forintra teljesültek, 16,4%-kal magasabban az előző évinél.

A teljes bevétel belső szerkezeti megoszlását vizsgálva annak legnagyobb részét, 75,2%-át 15,5 milliárd forint összegben a nem adójellegű folyó bevételek - térítési és szolgáltatási díjak, intézmények egyéb bevételei - adták. További jelentős bevételi forrás - 17,5% -kal, 3,6 milliárd forinttal - a működési célra kapott juttatások összege. (Ez tartalmazza az államháztartáson belülről, így a központi költségvetésből származó támogatások összegeit is.) A felhalmozási célra kapott juttatásokat is tartalmazó tőkeműveletek bevételei, és a tőkejuttatások összege szerényebb mértékben, 7,3%-ban, 1,5 milliárd forinttal járult hozzá a teljes bevételhez.

A 2002. évi adatokhoz képest 16,1%-kal emelkedtek mind a működési célú támogatások, mind a folyó bevételek összegei.

Az ágazat kiadásai 22,3%-os növekedést mutatnak, e célra 86,1 milliárd forintot fordítottak az önkormányzatok. A teljes kiadás jelentős részét, 46,5%-át, 40,0 milliárd forinttal a személyi juttatások és járulékaik tették ki, melyekre 31,1%-kal többet fordítottak az előző évinél, döntően a 2002. évi béremelés hatásaként. Dologi kiadásokra 28,9 milliárd forintot költöttek, 10,7%-kal többet a 2002. évinél.

Az igazgatási feladatokat takaró általános közszolgáltatások funkcionális főcsoport bevétele 162,0 milliárd forint, amely 4,0%-kal magasabb az előző évinél.

A nem adójellegű folyó bevételek 21,0%-os, 34,0 milliárd forintos, a működési célra kapott juttatások 16,7%-os, 27,0 milliárd forintos arányban járultak hozzá a 2003. évi bevétel alakulásához.

A felhalmozási célra kapott juttatásokat is tartalmazó tőkeműveletek bevételei és a tőkejuttatások összege a főcsoport teljes bevételének döntő többségét, 62,3%-át jelentette 101,0 milliárd forinttal.

A teljes bevétel belső szerkezeti megoszlását elemezve megállapítható, hogy a 2002. évihez képest csökkent a folyó bevételek aránya 14,1%-kal és tovább nőtt a felhalmozási célra kapott juttatások és tőkeműveletek súlya 10,5%-kal, összege 91,4 milliárd forintról 101,0 milliárd forintra emelkedett.

A kiadások 379,4 milliárd forintra teljesültek, ami mérsékelt 3,0%-os emelkedést jelent a 2002. évihez viszonyítva. A kiadásokon belül 51,8%-ot, 196,6 milliárd forintot a személyi juttatások és járulékaik jelentettek 14,4%-kal magasabb összegben, mint 2002. évben, elsősorban a köztisztviselőket érintő évközi bérpolitikai intézkedések eredményeként. 2003-ban a teljes kiadás 21,8%-át fordították az önkormányzatok dologi kiadásokra, a korábbi évihez képest 4,2%-kal kevesebbet, összesen 83,9 milliárd forint összeggel.

2003-ban 603 körjegyzőség működött - 67-tel több, mint 2002-ben - 1617 önkormányzat részvételével. 695 önkormányzattal nőtt azoknak a száma, amelyek e formában hatékonyabban tudják ellátni igazgatási és működési feladataikat. Mindez a szabályozórendszer ösztönző hatását is mutatja.

A helyi önkormányzati hivatásos tűzoltóságok 2003. évi bevételei 823,7 millió forintra teljesültek, 18,6%-kal elmaradva az előző évitől. Ennek oka egyrészt a működési célra kapott juttatások - amely a központi költségvetésből nyújtott támogatást is tartalmazza - összegének jelentős mértékű, 75,5%-os, 234,1 millió forintot kitevő csökkenése, másrészt a felhalmozási célra kapott juttatásokat is tartalmazó tőkeműveletek bevételei és tőkejuttatások együttes összegének 16,8%-os, 18,8 milliárdot jelentő visszaesése.

A kiadások mérsékelten, 6,5%-ban emelkedtek és 30,3 milliárd forintra teljesültek. A teljes kiadás belső szerkezetét tekintve a rendszeres személyi juttatások emelkedése volt a legmagasabb, 11,4%-kal, - 14,6 milliárd forintos teljesítéssel -, amely több tényezőre vezethető vissza. 2003. július 1-jétől a 2003. évi XLV. törvény alapján módosult a hivatásos állomány illetményrendszerének több eleme. A tiszti állomány esetében 8%-os, a tiszthelyettesek esetében pedig 6%-os illetménykiegészítés került bevezetésre. Továbbá a 2003. évi XVII. törvény rendelkezéseinek megfelelően a személyi juttatások előirányzata már tartalmazta a 22,5%-os tűzoltó veszélyességi pótlék összegét is. (2002-ben ilyen jogcím még nem létezett.)

A dologi kiadások kisebb mértékben, 5,7% -kal, 3,7 milliárd forintra emelkedtek az előző évi teljesítéshez képest.

XI. Az Európai Unióhoz való csatlakozáshoz kapcsolódó programok 2003. évi alakulása

1. Az uniós csatlakozással összefüggő intézményfejlesztési és adminisztratív feladatok 2003. évi fejezeti előirányzatai és azok teljesülése

A csatlakozás előtti utolsó évben az Európai Unió Közösségi Vívmányainak Átvétele Nemzeti Programjának (ANP) és a Tagállamként Való Működés programjának (TMP) célja a csatlakozási felkészülés befejezése volt. Ez alapvetően megvalósult, 2004-re csupán egyes területeken maradtak áthúzódó feladatok.

Az intézményfejlesztési és adminisztratív feladatokra előirányzott pénzügyi források nagy része felhasználásra került. Ez 14 milliárd forint felhasználását jelenti, ami a módosított kiadási előirányzat (15,9 milliárd forint) 88%-a.

2. A PHARE, ISPA és SAPARD programok előirányzatainak teljesülése

A PHARE programok célja 2003-ban is az intézményfejlesztés, illetve a gazdasági és szociális kohézió elősegítése volt. Ebben az évben 34,0 milliárd forint került felhasználásra (ebből 21,5 milliárd forint uniós forrás), mely az eredetileg tervezett kiadási előirányzat (52,1 milliárd forint) 65%-a. A módosított kiadási előirányzat 112,7 milliárd forint volt, melynek nagyobb része szerződéssel lekötött összeg.

A kifizetések csúszásának a 2003. évben több, az intézményrendszeren kívül álló (projektenként eltérő) oka volt.

Az okok - területektől függően - a következők voltak:

- A szerződéskötések csúszását jelentős mértékben a PHARE új szabályozása okozta. A júniusban megjelent új szabályozás körül igen nagy volt a bizonytalanság, bizonyos formátumok, űrlapok csak a szabályozás alkalmazására megszabott határidő után álltak rendelkezésre. Emiatt sok dokumentumot át kellett dolgozni, ami nem várt csúszást okozott a szerződéskötésekben és ezáltal a kifizetésekben.

- Bizonyos projektek esetében nem sikerült az előirányzott összeget teljes egészében leszerződni, a megmaradt összegre újabb pályázatot kellett kiírni. Ez egyben azt is jelenti, hogy a kifizetés is eltolódott a második körös pályáztatás megvalósulásával párhuzamosan. Az első körös sikertelenségnek több oka lehetett: az árak csökkenése, váratlanul alacsony összegű ajánlatok beérkezése, széles körű kommunikáció elmaradása, az érdeklődés egyéb okokból származó hiánya stb.

- Ahol - speciális okok miatt - nem lehetett a megadott ütemezés szerint végrehajtani a projekteket, ott a szerződéskötés után a kifizetési határidő meghosszabbítására volt szükség. Ezekben az esetekben ugyanakkora PHARE összeg kifizetése az eredetileg tervezetthez képest időben elnyúlik.

- Számos esetben előfordult, hogy valamely projekttel kapcsolatban olyan - technikai, szabályozási - probléma merült fel, amely a tervezéskor nem volt látható. Ilyenkor a projekt tervezési dokumentumának módosítására van szükség, amely szintén kitolhatja a megvalósítás kezdetét, s így a kifizetést is.

- Bizonyos esetekben a csatlakozás miatti intézményi átalakulások is okozhattak csúszásokat. Az intézmények kialakulása, akkreditációja, stb. miatti zavarok megszűnésével azonban a szerződések előkészítése és a végrehajtás is felgyorsult.

2003-ban az ISPA program keretében mintegy 44,3 milliárd forint értékben születtek szerződések, melyből 20,4 milliárd forintot tett ki az EU forrás. Ezzel az ISPA 4 éve alatt rendelkezésünkre bocsátott keret (2000-2003 között 352 millió euró, mintegy 90 milliárd forint) 31%-ára nőtt a szerződéssel lekötött állomány.

A szerződések felfutását azonban, sajnos, nem követte a kifizetések felfutása. Az eredetileg tervezett 62,2 milliárd forint (a módosított kiadási előirányzat 69 milliárd forint volt) helyett csak 8 milliárd forint került felhasználásra, melyből 5,3 milliárd forint volt EU forrás. Az alacsony felhasználás a következő okokkal magyarázható:

- Az Európai Bizottság átírta az uniós támogatással rendelkező projektek közbeszerzésének alapdokumentumát (PRAG), és a már elkészült tendereket ennek alapján át kellett dolgozni. Ez az egyes tenderek jóváhagyásában 2-3 hónapos késést okozott, késleltetve ezzel a szerződéskötést, a végrehajtást, és az azzal járó kifizetéseket.

- Az Európai Bizottság csak ebben az évben fogadta el a 2001-es projektek feltételeit. Így ugyan meghirdetésre kerültek ezen projektek kivitelezési tenderei, de kifizetésre nem került sor.

- A környezetvédelmi szektorban a kivitelezési tenderekre érkező ajánlatok 30%-120%-kal magasabbak voltak az előre tervezett összegnél, így jelentősen meghaladták a rendelkezésre álló keretet. A probléma megoldása és a projektekre vonatkozó szerződések minél hamarabbi megkötése érdekében a magyar kormány vállalta a „költségtúllépési” összeg fedezését. Ennek ellenére az Európai Delegáció kérésére két kivitelezési tendert - Szolnok és Miskolc hulladékgazdálkodás - újra kellett értékelni, mely további késést okozott a végrehajtásban.

Az agrárgazdaságot és a vidékfejlesztést támogató SAPARD program esetében 2003-ban az Unió által 2000. és 2001. évre biztosított források kerültek megtervezésre, mivel a program az intézményrendszer akkreditálásának elhúzódása miatt csak ekkor indult el ténylegesen.

A SAPARD terv kilenc intézkedése közül a négy akkreditált esetében 553 darab szerződés megkötésére került sor 2003-ban, amelyek támogatásigénye összesen 13,8 milliárd forint. Pozitív támogatási döntés született további mintegy 2,4 milliárd forint értékű támogatási szerződés megkötéséről.

A SAPARD program keretében összesen 1,5 milliárd forint került kifizetésre a 2003. év végéig, amely az eredetileg tervezett 25,5 milliárd forint (a módosított előirányzat 22,9 milliárd forint) 5,8%-a. Uniós forrásból 1,1 milliárd forint került felhasználásra. Az alacsony felhasználás a következő okokkal magyarázható:

- A SAPARD program megvalósításához szükséges intézményi felkészülés, illetve az akkreditációs eljárás rendkívül elhúzódott: ez mind a pályázatok kiírásában, mind a kifizetések beindulásában jelentős csúszást okozott.

- Problémát jelentett, hogy a SAPARD támogatásokra pályázóknak nem volt uniós pályázati tapasztalatuk: az első pályázatbeadásoknál ezért 60% fölött volt a hiánypótlás. A nagy számú hibás pályázat kijavítása késleltette az elbírálást illetve a kifizetést is.

- A mezőgazdasági beruházások erős szezonalitása miatt a 2003. évben beadott pályázatok nagy része csak a következő évben megvalósuló beruházáshoz kapcsolódott. (A programok megvalósítása építési beruházás esetén a 24 hónapot, minden egyéb beruházás esetén a 12 hónapot nem haladhatja meg.) A programok utófinanszírozásúak, így kifizetés csak a már megkezdett beruházások megvalósítása során kiállított számlák alapján történhet.

XII. Törvényekben előírt beszámolási és tájékoztatási kötelezettségek

1. A Költségvetési előirányzatok átcsoportosítása

A központi költségvetési szervek intézményi, fejezeti kezelésű szakmai és kormányzati beruházási előirányzatai körében a 2003. évi költségvetési törvényben meghatározott előirányzatok módosításáról és átcsoportosításáról 2003-ban - az Országgyűlés, a Kormány, a fejezetek és az intézmények jogkörében - a következő döntések születtek:

1.1. Az Országgyűlés hatáskörében

A Magyar Köztársaság 2003. évi költségvetéséről szóló 2002. évi LXII. törvény 116. §-ának (1) bekezdése alapján a X. Belügyminisztérium fejezetben a Helyi önkormányzatok támogatása címen megállapított címzett támogatásokból 2,2 milliárd forint került átcsoportosításra a Környezetvédelmi és Vízügyi Minisztérium fejezethez az ISPA támogatásokból megvalósuló programok előirányzatra. Az átcsoportosítás forrását a fejezeti hatáskörben előirányzatosított, az említett 116. § (1) bekezdésében szereplő címzett támogatások 2002. évi maradványának fejezeti hatáskörben történő előirányzatosítása, továbbá ugyanezen jogcímek 2003. évi 1,5 milliárd forintos támogatása adja.

A központi költségvetés 2003. évre jóváhagyott eredeti előirányzatait ezen felül az Országgyűlés két alkalommal módosította.

A földgázellátásról szóló 2003. évi XLII. törvény mind a kiadásokat, mind a bevételeket 6,0 milliárd forinttal, 5316,6 milliárd forint kiadási, illetve 4747,6 milliárd forint bevételi előirányzatra emelte meg, a hiány változatlan mértéke mellett. A xV. Gazdasági és Közlekedési Minisztérium fejezeti kezelésű előirányzatai kiegészültek egy új alcímmel, az Energiagazdálkodási célelőirányzattal 6,0 milliárd forint összegben, egyúttal a fejezet Központosított bevételek címe is kibővült az Energiagazdálkodási célelőirányzat befizetései alcímmel, szintén 6,0 milliárd forintos előirányzattal.

A Magyar Köztársaság 2001. és 2002. évi költségvetésének 2002. évi végrehajtásáról szóló 2003. évi XCV. törvény mind a kiadásokat, mind a bevételeket több mint 57,0 milliárd forinttal növelte. Ennek eredményeként a kiadási előirányzat 5373,6 milliárd forintra, a bevételi előirányzat pedig 4804,6 milliárd forintra változott, változatlan hiány mellett. A módosítások részletezése:

- az I. Országgyűlés fejezet kiegészült a Magyar Televízió Közalapítvány támogatása címmel a Magyar Televízió tőketartalékának emelésére szolgáló 6,0 milliárd forintos kiadási előirányzattal;

- a XV. Gazdasági és Közlekedési Minisztérium kiadási és támogatási előirányzata összességében 4,3-4,3 milliárd forinttal emelkedett:

- ebből a Gyorsforgalmi úthálózat-program kiadási és támogatási előirányzata 7,4 milliárd forinttal,

- az Útfenntartás és -fejlesztés célelőirányzat Útfenntartás és -fejlesztés jogcímcsoportja kiadásai és támogatása 1,4 milliárd forinttal

növekedtek, míg a fejezet más előirányzatai

- Magyarország által nyújtott segélyhitelek és segélyek díjtámogatása 0,4 milliárd forinttal, Állami Autópályakezelő Rt. támogatása 1,4 milliárd forinttal, Autóbusz-rekonstrukció 0,5 milliárd forinttal, Vasúthálózat fejlesztése 1,2 milliárd forinttal, Cegléd-Kiskunfélegyháza pálya-rehabilitáció EIB hitelből 1,0 milliárd forinttal, összességében 4,5 milliárd forinttal csökkentek;

- a XXI. Egészségügyi, Szociális és Családügyi Minisztérium fejezetben a Politikai rehabilitációs és más nyugdíj-kiegészítések kiadási előirányzata - az Alkotmánybíróság 11/2003. (IV.9.) számú határozatára tekintettel - 17,3 milliárd forintról 22,3 milliárd forintra került felemelésre, Az Alkotmánybíróság döntése ugyanis kibővítette az egyes, tartós időtartamú szabadságelvonást elszenvedettek részére járó juttatásról szóló 267/2000. (XII. 26.) Korm. rendelet alapján ellátásban részesülők körét, és az előirányzat-növelés ennek fedezetét teremtette meg;

- a XXII. Pénzügyminisztérium fejezetben végrehajtott előirányzat-módosítások eredményeként:

- az Egyéb költségvetési kiadások címe kiegészült a Korengedményes nyugdíjtartozás megtérítése jogcímcsoporttal, melynek kiadási előirányzata 2,3 milliárd forint, valamint az Átállási gázár-kompenzáció jogcímcsoporttal, melynek kiadási előirányzata pedig 3,4 milliárd forint,

- az Egészségbiztosítási Alap központi költségvetési támogatására az Országgyűlés 36,0 milliárd forintot hagyott jóvá, elsősorban a gyógyító-megelőző ellátások, a gyógyszer-támogatások, valamint a gyógyászati segédeszköz-támogatások fedezetére,

- emelésre kerültek a fejezet bevételi előirányzatai is, összesen több mint 57,0 milliárd forinttal. Ebből a társasági adó tervezett bevételi többlete 12,2 milliárd forint, a bányajáradék tervezett többlete 3,4 milliárd forint, az általános forgalmiadó-bevételi előirányzata pedig 41,4 milliárd forinttal került megemelésre.

Ezen átcsoportosítások a kiadási és bevételi oldalt egyezően 63,1 milliárd forint összegben növelték.

1.2. A Kormány hatáskörében

A Kormány jogkörében eljárva a kiadási oldalt érintően 46,3 milliárd forint előirányzat-növekedést, illetve 62,8 milliárd forint előirányzat-csökkenést eredményező átcsoportosítást hajtott végre. A bevételi előirányzatokat növelő 4,2 milliárd forinttal szemben 0,1 milliárd forintos előirányzat-csökkentés áll.

Ezek között a központi költségvetés általános tartaléka 27,1 milliárd forintos előirányzata teljes mértékben átcsoportosításra került a Kormány határozatainak megfelelően. (Ezzel részletesen az általános tartalék felhasználásáról szóló fejezet foglalkozik.)

Az Áht. 38. §-ának (1) bekezdése szerint a céltartalékkal a Kormány rendelkezik, ha azt a költségvetési törvény másként nem szabályozza. A 2003. évi költségvetési törvény 43. §-ának (1) bekezdése alapján a céltartalék-előirányzat fejezetekre, címekre, alcímekre, jogcímcsoportokra, jogcímekre, előirányzat-csoportokra, kiemelt előirányzatokra - felmérés alapján - történő átcsoportosítására a pénzügyminiszter kapott felhatalmazást. A központi költségvetés Különféle személyi kifizetésekre szolgáló céltartalékának terhére 26,3 milliárd forint összegben történt átcsoportosítás, melyet a céltartalékról szóló fejezet mutat be részletesen.

További jelentős döntések voltak többek között:

A Kormány

- 1072/2003. (VII. 18.) Korm. határozatával 5,0 milliárd forintot csoportosított át a XII. Földművelésügyi és Vidékfejlesztési Minisztérium fejezet Agrártermelés költségeit csökkentő támogatás terhére, az Elemi káros termelők támogatása előirányzat javára a fagykárt és aszálykárt szenvedett mezőgazdasági termelők kárenyhítése érdekében;

- 2293/2003. (XI. 28.) Korm. határozatában döntött az Országos Atomenergia Hivatal felügyeletének megváltozásához kötődő előirányzatok átcsoportosításáról. Ennek megfelelően összesen mintegy 4,7 milliárd forintnyi kiadási előirányzat került átcsoportosításra a XIV. Gazdasági és Közlekedési Minisztériumból a XI. Belügyminisztérium fejezetbe, melyből az Országos Atomenergia Hivatal kiadási előirányzata 1,7 milliárd forint volt, a Központi Nukleáris Pénzügyi Alap támogatása pedig 2,4 milliárd forint volt. Az érintett bevételi és támogatási előirányzatok is módosításra kerültek.

- a Magyar Köztársaság 2001. és 2002. évi költségvetésének 2002. évi végrehajtásáról szóló 2003. évi XCV. törvény 50. §-a alapján a 2344/2003. (XII. 23.) Korm. határozatával 3,4 milliárd forintot osztott fel a XXII. Pénzügyminisztérium fejezet Átállási gázár-kompenzáció előirányzata terhére a 2003. évi október 15-ei földgázáremelés 2003. évi közintézményi ellentételezésére.

- a 2003. évi költségvetési törvény 110. §-ának a felhatalmazása alapján, 2050/2003. (III. 27.) Korm. határozatával, 2342/2003. (XII. 23.) Korm. határozatával, 2350/2003. (XII. 29.) Korm. határozatával az orosz államadósság terhére beérkező iker-motorkocsik MÁV Rt. részére történő kedvezményes átengedése érdekében a XV. Gazdasági és Közlekedési Minisztérium fejezeti tartalékát a beérkező iker-motorkocsik ellenértékének megfelelően összességében mintegy 7,1 milliárd forinttal megemelte.

- a takarékos költségvetési gazdálkodás érdekében 2166/2003. (VII. 22.) Korm. határozatában a központi költségvetési szervek támogatási előirányzatainak 2,5%-os zárolásáról döntött 42,0 milliárd forintos összegben. Figyelemmel a 2003. évi hiány alakulására, e zárolásokat 2327/2003. (XII. 16.) Korm. határozatával végleges csökkentésre módosította.

1.3 A fejezet és az intézmény hatáskörében

A fejezeti hatáskörben elvégzett átcsoportosítások 2003-ban kiadási oldalon összességében 511,4 milliárd forint, intézményi hatáskörben pedig 140,5 milliárd forint előirányzat-növekedést eredményeztek. A bevételeket érintő átcsoportosítások e két jogkörben 197,4 milliárd forint növekedéssel jártak.

Ezekről a fejezeti indokolás-kötetekben található részletes felvilágosítás.

2. Tartalék-előirányzatok

2.1. A központ költségvetés általános tartalékának felhasználása

A Magyar Köztársaság 2003. évi költségvetésében az Országgyűlés 27,1 milliárd forintban állapította meg a központi költségvetés általános tartalékának előirányzatát. Év közben előirányzat-módosításra nem került sor, és az év során meghozott kormánydöntések a teljes, 27,1 milliárd forint összegű előirányzatot érintették, a határozatok alapján az előirányzatok átcsoportosítása pedig megtörtént.

Az első félévben az előirányzat 32,4%-a, 8,8 milliárd forint átcsoportosítása történt meg, amely az államháztartási törvényben előírt 40%-os mértéken belül maradt.

A második félévben 18,3 milliárd forint átcsoportosítására történt intézkedés.

A jelentősebb tételeket kiemelve, a különböző jogcímeken történő felhasználás összegét és előirányzathoz viszonyított arányát a következő táblázat szemlélteti:

 

 Fejezet

  FELHASZNÁLÁSOK JOGCÍME

 Átcsoportosított  előirányzat összege millió forintban

 Átcsoportosítás az előirányzat %-ában

 1.

 I. OGY, X. MeH

 EU csatlakozással kapcsolatos tájékoztatási, koordinációs feladatokra

 1802,8

 6,6

 2.

 XI. BM

 Európai uniós népszavazásra, EU parlamenti képviselők 2004. évi választására

 3884,0

 14,3

 3.

 X. MeH

 Esélyegyenlőségi tárca nélküli miniszter működési, szakmai kiadásaira

 650,0

 2,4

 4.

 X. MeH

 Zsámbéki Apor Vilmos Katolikus Főiskola műemlék épületének helyreállítására

 110,0

 0,4

 5.

 XI. BM

 A fokozott közterületi jelenlét, reagáló képesség és mobilitás biztosítására

 1000,0

 3,7

 6.

 X.II FVM

 Aszálykárok, fagykárok enyhítésére, ezzel kapcsolatos kamattámogatásra, agrárpiaci gondok kezelésére

 6000,0

 20,4

 7.

 XIII. HM

 Nemzetközi terrorizmus elleni küzdelemre

 140,0

 0,5

 8.

 XVI. KVM

 Tiszai árvízvédelmi művek fejlesztésére, Vásárhelyi-terv továbbfejlesztésére

 1400,0

 5,2

 9.

 XVI. KVM

 A Balatonnal mélyítésével összefüggő feladatokra

 250,0

 0,9

 10.

 XXIII. NKÖM

 Kertész Imre Sorstalanság c. regényének megfilmesítésére

 920,0

 3,4

 11.

 XXIII. NKÖM

 Deák év és a nagy-britanniai magyar kulturális évad („Magyar Magic-Hungary in Focus”) megrendezésének feladataira 

 375,0

 1,4

 12.

 XXIV. GYISM

 2006. évi Úszó Európa-bajnokság megrendezésére

 655,0

 2,4

 13.

 XXIV. GYISM

 Sportaréna beruházás többletkiadásaira

 4604,5

 17,0

 14.

 

 Egyéb célokra

 5308,7

 21,4

 

 

 Összesen:

 27 100,0

 15,4

 

 

 Maradvány:

 0,0

 0,0

Magyarország 2004. május 1-jei európai uniós csatlakozása miatt szükségessé vált tájékoztatási és felkészítési tevékenységek költségét foglalja magában az 1,8 milliárd forintnyi összeg. Ebből az I. Országgyűlés fejezetben a Magyar Televízió, a Hungária Televízió, a Magyar Rádió Közalapítványok és a Magyar Távirati Iroda Rt. összesen 0,9 milliárd forintot, továbbá a X. Miniszterelnökség fejezetben az EU Kommunikációs Közalapítvány kapott 0,65 milliárd forintot, 252,8 millió forint az európai integrációs ügyek koordinációjáért felelős tárca nélküli miniszter többletfeladatait finanszírozta. A média-közalapítványok és a nemzeti hírügynökség a támogatást célirányos felhasználást igazoló pénzügyi terv alapján és utólagos elszámolási kötelezettség mellett vehették igénybe.

Az európai uniós csatlakozás tárgyában 2003. április 12-én tartott népszavazás lebonyolítására 3,8 milliárd forint felhasználását engedélyezte a Kormány a BM Központi Adatfeldolgozó, Nyilvántartó és Választási Hivatal részére, amelyből a szükséges informatikai fejlesztések mellett a választási feladatok végrehajtásában közreműködők ellátása és díjazása történt meg. A 2004. évi európai parlamenti képviselő-választás előkészítéséhez a II. félévben 60 millió forint összegű átcsoportosítás történt.

A Kormány a 2003 augusztusában tűzkárt szenvedett zsámbéki Apor Vilmos Katolikus Főiskola oktatási tevékenységének biztosításához, a műemléképület helyreállításához 110 millió forinttal járult hozzá a X. Miniszterelnökség fejezeten keresztül.

A fokozott közterületi jelenlét, reagáló-képesség és mobilitás biztosítása érdekében 1000 millió forint átcsoportosítására került sor a megyei rendőrkapitányságok, az ORFK és háttérintézményei, valamint a Budapesti Rendőr-főkapitányság részére. Ezt a rendőri szervek június-július hónapokban felgyorsult eladósodása, likviditási helyzetük stabilizálása tette indokolttá.

A fagykárt és aszálykárt szenvedett mezőgazdasági termelők kárenyhítésére 5 milliárd forint átcsoportosításáról döntött a Kormány a XII. Földművelési és Vidékfejlesztési Minisztérium Elemi káros termelők támogatása előirányzata javára. Ezzel párhuzamosan az érintettek által felvett kedvezményes hitel kamattámogatása céljából 0,5 milliárd forint összegű forrás biztosítására is sor került. Agrárpiaci gondok kezelésére is 0,5 milliárd forintot juttatott a Kormány, amelynek felhasználására FVM-PM együttes rendeletben meghatározott szabályok alapján nyílt lehetőség.

A Magyar Honvédség és háttérintézményei a nemzetközi terrorizmus elleni küzdelemre használhatták fel a tartalékból biztosított 140 millió forintot.

A Tisza árvízvédelmi műveinek felülvizsgált fejlesztési feladataira, a szükséges beavatkozások folyamatosságának és összehangolásának biztosítására a XVI. Környezetvédelmi és Vízügyi Minisztérium e célt szolgáló előirányzata 1 milliárd forinttal került megemelésre. Ehhez kapcsolódik a Vásárhelyi-terv továbbfejlesztését szolgáló 0,4 milliárd forint összegű támogatás is, mely főleg az árapasztó rendszer kialakításával kapcsolatos előmunkálatok, tervezések és vizsgálatok elvégzésére szolgált. Ezek mellett a fejezet a Balatonnal összefüggő hatásvizsgálatokra, a strandok és kikötők kotrásából származó iszap elhelyezését szolgáló zagykazetta kialakítására, tisztítóhajó balatoni üzembehelyezésének támogatására, a nádasok védelme érdekében szükséges bontások folytatására, valamint ifjúsági, környezetvédelmi tábor szervezésének támogatására is kapott 250 millió forint támogatást.

Deák Ferenc születésének 200. évfordulója alkalmából kulturális évad megrendezésébe kezdett a XXIII. Nemzeti Kulturális Örökség Minisztériuma, és az általános tartalék előirányzatából a feladat finanszírozásához 75 millió forinttal, míg a nagy-britanniai magyar kulturális évad („Magyar Magic-Hungary in Focus”) megrendezésének feladataihoz 0,3 milliárd forinttal járult hozzá a Kormány. Az irodalmi Nobel-díjas Kertész Imre Sorstalanság című regényének megfilmesítéséhez - kormányhatározatban előírt feltételek (pl. magyar nyelvű film, utólagos finanszírozás, a filmbevételeknek a támogatás arányában történő újbóli filmkészítésre történő fordítása, ÁSZ és KEHI ellenőrzés, a teljes filmforgatási költség megléte) teljesülése mellett - 0,9 milliárd forint támogatást biztosított a Kormány.

A Kormány 2125/2003. és 2162/2003. számú határozataival a 2006. évi úszó Európa-bajnokság megrendezésének előkészítéséhez, az ehhez kapcsolódó létesítményfejlesztési program beindításához összesen 0,7 milliárd forint átcsoportosítását rendelte el. A beruházás a lágymányosi egyetemi sportcentrum átalakítását célozza.

A Budapest Sportaréna tőke- és hiteltörlesztésére két alkalommal került sor, mindkét esetben az általános tartalék terhére. A törlesztőrészlet kifizetésére azért volt szükség, mert ellenkező esetben a teljes kinnlevőség kifizetési kötelezettségével együtt járó szerződésszegés következett volna be. Az I. félévi, már lejárt esedékességű részlet és kamatai (2,3 milliárd forint) biztosítására vonatkozóan a Kormány 2003 júliusában hozott döntést, a második ütemre pedig szeptemberben biztosította a szükséges 2,3 milliárd forintos törlesztőrészletet.

További, itt nem részletezett - egyenként kisebb összegű támogatást biztosító - döntéseivel a Kormány még több mint 5 milliárd forintot csoportosított át.

Az átcsoportosításokról készített táblázat az általános indokolás mellékletei között szerepel, amely teljes részletezettséggel tartalmazza valamennyi, általános tartalékra vonatkozó - átcsoportosítást tartalmazó - döntést.

2.2. A céltartalékok felhasználása

A költségvetési törvény 11,4 milliárd forintot biztosított a 2003. évi évközi bérpolitikai intézkedések megvalósítására, valamint a központi költségvetési szerveknél 2003. évben megvalósuló létszámcsökkenésekkel összefüggő egyszeri többletkiadásokra.

A céltartalék felhasználása jogcímenként a következők szerint alakult

 

 millió forint

 „minimálbér” bevezetése a köztisztviselői körben: felsőfokú végzettségűek 100.000 forint, középfokúak 50.000 forint (2003. január 1.)

 1 621,9

 központ (4.473 fő)

 1 334,0

 önkormányzat (1275 fő)

 287,9

 egyes vezető beosztású köztisztviselők, tisztségviselők illetményemelése (első ütem, 2003. január 1.) (60 fő)

 291,4

 köztisztviselők második ütemű illetményemelése (2003. július 1.)

 13 981,5

 központ 

 9 469,4

 önkormányzat

 4 512,1

 illetménykiegészítés bevezetése a helyi rendvédelmi szerveknél (2003. július 1.)

 2 196,8

 központ 

 1 831,4

 önkormányzat

 365,4

 a főtisztviselői, illetve a központi tiszti kar illetményének finanszírozása

 786,3

 a központi költségvetési szerveknél 2003. évben megvalósuló létszámcsökkenések egyszeri többletkiadásainak fedezete (3.617 fő) 

 6 219,6

 a fegyveres és rendvédelmi szervek hivatásos állományú tagjai reálbér-csökkenésének kompenzálása 

 1 215,0

 Költségkihatás összesen

 26 312,5

 központ 

 21 147,1

 önkormányzat

 5 165,4

 Forrás a céltartalékban

 11 400,0

 Túllépés

 14 912,5

3. A Kormány kezességvállalásai

I. A 2002. évi LXII. törvény 31. §-ának (1) bekezdése alapján:

1. 2075/2003. (IV. 10.) Korm. határozat

a Malév Rt. hitelfelvételéhez nyújtandó állami kezességvállalásokról

A Kormány készfizető kezességet vállal a Társaság által a Magyar Fejlesztési Bank Rt.-től felveendő 76 millió EUR összegű, maximum 10 éves futamidejű, hátrasorolt hitelének és járulékainak visszafizetésére. (244,21 árfolyamon 76 millió EUR=18 560,0 millió forint)

2. 1036/2003. (IV. 24.) Korm. határozat

a MÁV Rt. üzletviteléhez (személyszállítási közszolgáltatói tevékenység és a kincstári tulajdonú pályavasút működtetése) szükséges forgóeszközpótló hitelhez, valamint egy, a járműfelújítást szolgáló hosszú lejáratú kölcsönhöz kapcsolódó állami kezességvállalásról

A Kormány - eltekintve a kezességvállalási díj megfizetésétől - készfizető kezességet vállal a MÁV Rt. 2003. évi személyszállítási közszolgáltatási tevékenysége és a kincstári tulajdon működtetésének finanszírozását szolgáló 29,5 milliárd forint forgóeszközpótló hitel, valamint annak járulékai…és egyszerű kezességet vállal a 2003. évben a vasúti közszolgáltatói tevékenységhez szükséges gördülőállomány felújítását szolgáló 35 millió euró (8,3 Mrd Ft) EUROFIMA kölcsön, valamint annak járulékai visszafizetésére.

3. 1055/2003. (VI. 19.) Korm. határozat

a Vértesi Erőmű Rt. retrofit-porogramjának további finanszírozásáról és a társaság privatizációjáról

A Kormány a folyamatban lévő retrofit-program folytatása és a folyamatos működés biztosítása érdekében a privatizáció várható befejezéséig készfizető kezességet vállal bank által nyújtott 3 Mrd Ft forgóeszközhitelre. Hitelajánlatok bekérésétől, illetve kezességvállalási díjtól eltekint.

4. 1057/2003. (VI. 20.) Korm. határozat

a közoktatás tankönyvellátásához 2003. évben szükséges állami készfizető kezességvállalásról

A Kormány a - közoktatás megfelelő időben történő tankönyvellátásához - 2003. naptári évben szükséges 330 millió forint összegű hitel és annak járulékai visszafizetésére készfizető állami kezességet vállal és eltekint a kezességvállalási díj kikötésétől.

5. 1072/2003. (VII. 18.) Korm. határozat

a fagykárt és aszálykárt szenvedett mezőgazdasági termelők kárenyhítését szolgáló intézkedésekről

A Kormány a fagykárt és aszálykárt szenvedett mezőgazdasági termelők kedvezményes hitelezéséhez legfeljebb 30 milliárd forint összegű készfizető kezességet vállal és a kezességvállalási díj megfizetésétől eltekint.

6. 1073/2003. (VII. 22.) Korm. határozat

a „Modigliani, Soutin és montparnasse-i barátaik” című kiállításhoz kapcsolódó állami kezességvállalásról

A Kormány egyedi, egyszerű kezességet vállal a műkincsek tulajdonosai és a Magyar Zsidó Múzeum és Levéltár között létrejött kölcsönzési szerződésekben foglaltaknak megfelelően 4515,0 millió Ft összeghatárig, a „Modigliani, Soutine és montparnasse-i barátaik” című kiállítás bemutatásához 2003. július 23. és október 19. közötti időtartamra és a kezességvállalási díj megfizetésétől eltekint.

7. 1111/2003. (XI.7.) Korm. határozat

a „Monet és barátai” című kiállítás bemutatásához kapcsolódó állami kezességvállalásról

A Kormány egyedi, egyszerű kezességet vállal a „Monet és barátai” című kiállítás Szépművészeti Múzeumban történő bemutatásához, továbbá kezességet vállal a műkincsek tulajdonosai és a Szépművészeti Múzeum között létrejött kölcsönzési szerződésekben foglaltaknak megfelelően a kiállításra külföldről kölcsönzött műtárgyakban esetlegesen keletkező kár megtérítésére 24.500,0 millió forint összeghatárig, a 2003. november 10.-2004. március 31. közötti időtartamra és a kezességvállalási díj megfizetésétől eltekint.

8. 1124/2003. (XII.11.) Korm. határozat

a Nemzeti Kataszteri Program 2004-2007 közötti szakaszának finanszírozásához szükséges állami kezességvállalásról

A Kormány készfizető kezességet vállal a Nemzeti Kataszteri Program Közhasznú Társaság által - a Nemzeti Kataszteri Program 2004-2007. évek közötti szakaszának finanszírozására zártkörű pályázatán nyertes - Kereskedelmi és Hitelbank Rt.-től felvételre kerülő összesen 9,8 milliárd forint hitelnek és járulékainak megfizetésére és a kezességvállalási díj megfizetésétől eltekint.

II. A 2002. évi LXII. törvény 32. §-ának (1) bekezdése alapján:

9. 2075/2003. (IV. 10.) Korm. határozat

a Malév Rt. hitelfelvételéhez nyújtandó állami kezességvállalásokról

A Kormány készfizető kezességet vállal a Társaság regionális flottafejlesztése érdekében 4 db repülőgép beszerzésének finanszírozásához az Európai Beruházási Banktól (EIB) felveendő 40 millió EUR összegű hitel, valamint annak járulékai visszafizetésére, kezességvállalásidíj-fizetés nélkül.

(244,21 árfolyamon 40 millió EUR=9 768,4 millió forint)

III. A 2002. évi LXII. törvény 32. §-ának (3) bekezdése alapján:

10. 1029/2003. (IV. 3.) Korm. határozat

a kedvezőtlen besorolású térségekben gazdálkodó mezőgazdasági termelők éven túli hitelterheit mérséklő programról

A Kormány a 2003. évben induló, a kedvezőtlen besorolású térségekben gazdálkodó mezőgazdasági termelők éven túli hitelterheit mérséklő hitelprogramhoz (kedvezőtlen térségi hitel) kapcsolódóan 7500,0 millió forint összegű készfizető kezességet vállal, amely a mindenkor fennálló hitel tőkeösszegének 60 százalékáig terjed, s az érintett hitelek esetén a közbeszerzési eljárást nem kell alkalmazni, a kezességvállalási díj megfizetésétől eltekint.

IV. A 2002. évi LXII. törvény 33. §-ának (3) bekezdése alapján:

11. 2271/2003. (X. 31.) Korm. határozat

az Egészségügyi Fejlesztési Hitelprogram és a vissza nem térítendő bankgarancia-díj-támogatás kidolgozásának és meghirdetésének kormányzati feladatairól

A Kormány a Magyar Fejlesztési Bank Rt. által amerikai dollárban, euróban vagy svájci frankban meghatározott - éven túli lejáratú hitelfelvételekhez - kapcsolódóan az Egészségügyi Fejlesztési Hitelprogram finanszírozásához 40 milliárd forintos mértékig árfolyam-garanciát vállal.

XIII. Felhatalmazások

1. A költségvetési törvényben kapott felhatalmazások teljesítése

3. §-ának (1) bekezdésében a központi költségvetés hiányának finanszírozására és adósságának kezelésére, valamint a Kincstári egységes számla folyamatos likviditásának biztosítására kapott felhatalmazásokról szóló részletes beszámoló a „A központi költségvetés finanszírozása” és a „A központi költségvetés adósságának alakulása” című pontokban található.

3. §-ának (1) bekezdésében a pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék- és kölcsön-típusú követelések állománya 2003. év folyamán együttesen 4777,2 millió forinttal csökkent. A törlesztések (1769,2 millió forint) 37%-ban eredményezték az állománycsökkenést. (Az állami alapjuttatás járadéka törlesztési bevételeiből 0,4 millió forint nem érintette az állományt.) A jogerős bírói végzéssel lezárt felszámolásoknál elszámolt veszteségek 63%-kal (3008,5 millió forinttal) csökkentették a követelések állományát. Növekedett ugyanakkor a követelésállomány 0,1 millió forinttal a 2003. évben indult egy felszámolás bírósághoz befizetett regisztrációs díja miatt.

5. §-ában foglalt, az ÁPV Rt. kötelezettségeire vonatkozó felhatalmazásokról szóló beszámoló a „Az ÁPV Rt. 2003. évi tevékenysége” című pontban található.

6. §-ának (1) bekezdése arra hatalmazta fel a Kormányt, hogy az állam vállalkozói vagyonába tartozó, a vagyongazdálkodás céljaira feleslegessé vált ingatlanokat kötelező és önként vállalt önkormányzati feladatok ellátásának elősegítése, szociális, sport-, gazdaság- és területfejlesztési célokra térítésmentesen a helyi önkormányzat tulajdonába adja. 2003-ban ilyen ingatlanátadás nem történt.

6. §-ának (3) bekezdése arra hatalmazta fel a Kormányt, hogy az ÁPV Rt. tárgyi eszközeit és készleteit nemzetközi segélyezésre térítésmentesen felhasználja. 2003-ban nem volt ilyen célú felhasználás.

6. §-ának (4) bekezdése szerint az ÁPV Rt. a hozzárendelt vagyonába tartozó, Budapest VII. ker., Rumbach Sebestyén utca 11-13. (34 199 hrsz.) számú műemlék-ingatlant térítésmentesen adja a Magyarországi Zsidó Hitközségek Szövetsége tulajdonába abban az esetben, ha a Magyarországi Zsidó Hitközségek Szövetsége véglegesen lemond a Budapest XII. ker., Budakeszi út 32. (10 864 hrsz.) szám alatti ingatlanra - a volt egyházi ingatlanok tulajdoni helyzetének rendezéséről szóló 1991. évi XXXII. törvény alapján - benyújtott igényéről. Az átadás nem valósult meg, mivel az ingatlan félig felújított állapotban van, és a Magyarországi Zsidó Hitközségek Szövetsége az ingatlan teljes felújítása esetén vette volna át a műemlékingatlant.

8. §-ában foglalt, a KVI-re vonatkozó felhatalmazásokról szóló beszámoló „A Kincstári Vagyoni Igazgatóság 2003. évi vagyonkezelési tevékenysége” című pontban található.

31-40. § rendelkezései hatalmazzák fel a Kormányt kezesség- és viszontgarancia-vállalásokra. E kezesség- és viszontgarancia-vállalások bemutatását az „Állami kezesség és viszontgarancia érvényesítése” című pont, az indokolás „Az állam által vállalt kezességek/garanciák állományi adatai” című tábla tartalmazzák.

43. §-ának (1) bekezdése alapján a 4. § (1) bekezdése szerinti előirányzat (Céltartalékok) fejezetekre, címekre, alcímekre, jogcímcsoportokra, jogcímekre, előirányzat-csoportokra, kiemelt előirányzatokra - felmérés alapján - történő átcsoportosítására a tárcák és a helyi önkormányzatok igényei alapján a pénzügyminiszter kapott felhatalmazást.

A céltartalékok felhasználása

A költségvetési törvény 11.400,0 millió forintot biztosított a 2003. évi évközi bérpolitikai intézkedések megvalósítására, valamint a központi költségvetési szerveknél 2003. évben megvalósuló létszámcsökkenésekkel összefüggő egyszeri többletkiadásokra.

43. §-ának (2) bekezdése alapján a pénzügyminiszter év közben fejezetek közötti előirányzat-átcsoportosítást hajthatott végre a XXII. Pénzügyminisztérium fejezet, 17. cím, 1. alcím, 13. Rendkívüli beruházási támogatás jogcímcsoport-előirányzat terhére.

A központi költségvetés egyéb kiadásai között 2003-ban új tételként jelent meg a rendkívüli beruházási támogatás. Ez a jogcímcsoport az év közben felmerülő, előre nem látható ad hoc beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból átcsoportosítást a központi költségvetési fejezetek felügyeletét ellátó szervek vezetői, illetve az állami feladatokat is ellátó intézmények kezdeményezhettek, a döntés meghozatala - törvényi felhatalmazás alapján - a pénzügyminiszter kizárólagos jogkörét képezte. A 860 millió forintos előirányzatból 855 millió forint került átcsoportosításra az érintett fejezetekhez, így a tényleges felhasználás nem ezen a soron jelent meg kiadásként. Az átcsoportosításokat fejezetenkénti bontásban az alábbi táblázat tartalmazza:

 

 

 

 millió forintban

 Fejezet

 Összeg

 X. Miniszterelnökség

 92,7

 XII. Földművelésügyi és Vidékfejlesztési Minisztérium

 32,0

 XV. Gazdasági és Közlekedési Minisztérium

 36,0

 XX. Oktatási Minisztérium

 321,3

 XXI. Egészségügyi, Szociális és Családügyi Minisztérium

 150,0

 XXIII. Nemzeti Kulturális Örökség Minisztériuma

 203,0

 XXIV. Gyermek-, Ifjúsági és Sportminisztérium

 20,0

 Összesen

 855,0

43. §-ának (3) bekezdése alapján a belügyminiszter a pénzügyminiszterrel és a támogatás jellege szerint illetékes miniszterrel egyetértésben a helyi önkormányzatok által felhasználható központosított előirányzatok (XI. Belügyminisztérium fejezet, 23. cím, 2. alcím) jogcímcsoportjai között, a helyi önkormányzatok működőképességének megőrzését szolgáló kiegészítő támogatások (XI. Belügyminisztérium fejezet, 23. cím, 3. alcím) jogcímcsoportjai között, továbbá a XI. Belügyminisztérium fejezet, 23. cím, 2. és 3. alcím, valamint a 8. alcím 2. jogcímcsoport között - a felhasználási igény figyelembevételével - átcsoportosításokat hajthatott végre.

2003-ban a költségvetési törvény ezen bekezdésének felhatalmazása szerint az alábbi átcsoportosítások történtek:

A működésképtelen önkormányzatok egyéb támogatása jogcímre a központosított előirányzatokból (Lakossági víz- és csatornaszolgáltatás támogatása) egy alkalommal összesen 32,2 millió forint átcsoportosítás történt.

Vis maior tartalékra 21,2 millió forint átcsoportosítás történt. Ezek tételenként:

- A helyi kisebbségi önkormányzatok működésének általános támogatásból 9,4 millió forint,

- Gyermek- és ifjúsági feladatok eredeti előirányzatából 0,3 millió forint,

- Települési hulladék-közszolgáltatás fejlesztéseinek támogatása előirányzatból 8,4 millió forint,

- Helyi önkormányzatoknál foglalkoztatott köztisztviselők alapilletményének minimálbérre történő emelése jogcímből 3,1 millió forint,

- A tartósan fizetésképtelen helyzetbe került helyi önkormányzatok támogatása előirányzatból 270 millió forint.

A működésképtelen önkormányzatok egyéb támogatására 26,9 millió forint átcsoportosítás történt a tartósan fizetésképtelen helyzetbe került helyi önkormányzatok támogatásának előirányzatából. Ez utóbbi 2003. évi eredeti előirányzata 300,0 millió forint volt, mely fejezeti átcsoportosításokat követően 3,1 millió forintra csökkent.

43. §-ának (4) bekezdése alapján a Kormány a védelmi felülvizsgálattal összefüggő szervezeti intézkedésekre tekintettel a XIII. Honvédelmi Minisztérium fejezet címei, alcímei között - beleértve címen belül a kiemelt előirányzatokat is - indokolt esetben átcsoportosítást hajthatott végre. A felhatalmazáshoz kapcsolódó átcsoportosításokat a 2331/2003. (XII.16.) Korm. határozat tartalmazza.

43. §-ának (5) bekezdése alapján az Országgyűlés felhatalmazza a Kormányt, hogy az Európai Unió Strukturális Alapjainak és Kohéziós Alapjának fogadására való felkészüléssel összefüggésben keletkező kiadási többlet biztosítására - ezen összeg erejéig - átcsoportosítást hajthatott végre. A bekezdéshez kapcsolódó felhatalmazás alapján 2003-ban nem került sor átcsoportosításra.

44. §-ának (5) bekezdése alapján az Országgyűlés felhatalmazta az oktatási minisztert, hogy - a pénzügyminiszter előzetes egyetértésével - a XX. Oktatási Minisztérium fejezet, 11. Fejezeti kezelésű előirányzatok cím, 2. Normatív finanszírozás alcím, 10. Hallgatói létszám képzési többlete (egyházi világi képzés) jogcímcsoport, valamint 11. Hallgatói létszám képzési többlete (alapítványi felsőoktatás) jogcímcsoport-előirányzatokat egymás között - a szükséglet szerinti mértékben - átcsoportosítsa. Az Oktatási Minisztérium az átcsoportosítási lehetőséggel nem élt.

A 44. § (8) bekezdésében kapott felhatalmazás alapján az év folyamán hét alkalommal élt a földművelésügyi és vidékfejlesztési miniszter az átcsoportosítás lehetőségével. Így a következő előirányzat-módosításokra került sor:

- az agrártermelési támogatásból 1 milliárd forint a vidéki térségek felzárkóztatásának támogatására, valamint 5 milliárd forint az elemei káros termelők támogatására;

- az agrárgazdasági kezességbeváltásból 2,7 milliárd forint az agrárpiaci támogatáshoz;

- az agrárgazdasági beruházásból agárpiaci támogatáshoz 4,6 milliárd forint,

- az agrárgazdasági szolgáltatások fejlesztése előirányzatból 265 millió forint az agrárpiaci támogatáshoz;

- az erdészeti feladatok keretéből 146 millió forint szintén az agrárpiaci támogatáshoz.

44. § (9) bekezdés felhatalmazása alapján a XII. Földművelésügyi és Vidékfejlesztési Minisztérium a be nem tervezett és új előirányzatként megnyitott 10/03/01/19 Integrált Irányítási és Ellenőrzési Rendszer kialakítása, valamint a 10/03/01/20 Nemzeti Növény-egészségügyi diagnosztikai és ellenőrzési rendszer kialakítása Phare programok hazai társfinanszírozását a 10/03/03 Acquis átvételének agrár nemzeti programja sorról történő átcsoportosítással biztosította.

44. §-ának (11) bekezdése alapján az Országgyűlés felhatalmazta a honvédelmi minisztert, hogy a pénzügyminiszter előzetes egyetértésével a NATO felé vállalt haderő-fejlesztési célkitűzések, valamint előre nem tervezett nemzetközi feladatok végrehajtása céljából a XIII. Honvédelmi Minisztérium fejezet címei, alcímei között - beleértve címen belül a kiemelt előirányzatokat is - indokolt esetben átcsoportosítást hajtson végre. A 2003. évi átcsoportosításokat a következő táblázat tartalmazza.

 

 

 

 Ezer forint

 Előirányzat-csökkentés

 Előirányzat-növelés

 1/1 HM Igazgatás

 - 609 110

 2/1 Honvéd vezérkar közvetlen szervezetei

 +2 184 160

 1/3 HM Háttérintézményei

 - 1 854 874

 2/2 MH Szárazföldi csapatai

 +32 477

 3/1 Katonai Felderítő Hivatal

 - 105 697

 2/3 MH Repülő- és légvédelmi csapatai

 +281 266

 4 Zrínyi Miklós Nemz. Egy.

 - 115 392

 3/2 Katonai Biztonsági Hivatal

 +13 734

 5 Katonai Ügyészségek

 - 21 564

 6 MH Egészségügyi intézetek

 311 000

 8/1/1 MH Központi Honvédkórház

 - 116 000

 

 

 Összesen

 - 2 822 637

 Összesen

 +2 822 637

44. §-ának (12) bekezdése alapján az Országgyűlés felhatalmazta az egészségügyi, szociális és családügyi minisztert, hogy a pénzügyminiszter előzetes egyetértésével az egészségügyi struktúra-átalakítással összefüggő intézkedésekre a XXI. Egészségügyi, Szociális és Családügyi Minisztérium fejezet címeinek, alcímeinek, jogcímcsoportjainak és jogcímeinek előirányzatait és létszámkereteit, a címen belül a kiemelt előirányzatokat is egymás között átcsoportosítsa.

A minisztérium 10. cím fejezeti kezelésű előirányzatokról a 2. (ÁNTSZ) címre, illetve a 10. címen belül, az alcímek és jogcímcsoportok között hajtott végre ezen bekezdés alapján előirányzat-átcsoportosítást a 2003. évben. A címen belüli részletes átcsoportosításokról szóló kimutatás a következő:

 Zárolandó előirányzatok

 Növelendő előirányzatok

 Cím

 Al- cím

 Jog- cím- csop.

 Jog- cím

 Megnevezése

 Összege(millió Ft)

 Cím

 Al- cím

 Jog- cím- csop.

 Jog- cím

 Megnevezése

 Összege(millió Ft)

 10

 2

 26

 

 Bilaterális kapcsolatokhoz kötődő hj. és nk. szervezetek tagdíjai

 - 40,0

 10

 2

 74

 

 Alap- és sürgősségi betegellátás, mentés, katasztrófa eü. ellátás feltételeinek javítása

 80,6

 10

 2

 41

 1

 Intézményi felújítás

 - 3,0

 10

 2

 73

 1

 Egyes kiemelt egészség- és szoc.pol. feladatok

 476,0

 10

 2

 41

 2

 Központi intézmények akadálymentesítése

 - 10,0

 2

 

 

 

 Állami Népegészségügyi és Tisztiorvosi Szolgálat

 70,0

 10

 2

 71

 

 Népegészségügyi program

 - 31,6

 

 

 

 

  

  

 10

 2

 75

 

 Egészségügyi gép-, műszer beszerzési programok

 - 350,0

 

 

 

 

  

  

 10

 2

 79

 

 Gyermekvédelmi törvényben előírt feladatok

 - 36,3

 

 

 

 

  

  

 10

 11

 1

 3

 Drog projekt twinning (Phare program)

 - 60,0

 

 

 

 

  

  

 10

 11

 2

 

 Acquis átvételének nemzeti programja

 - 0,5

 

 

 

 

  

  

 10

 11

 3

 

 Tagállamként való működés programja

 - 55,2

 

 

 

 

  

  

 10

 20

 9

 

 Egyéb eü. és szoc. ágazati szakmai szervezetek és képviseletek támogatása

 - 40,0

 

 

 

 

  

  

 MINDÖSSZESEN

 - 626,6

 MINDÖSSZESEN

 626,6

44. §-ának (13) bekezdése alapján az Országgyűlés felhatalmazta a földművelésügyi és vidékfejlesztési minisztert, hogy az EU csatlakozás intézményi feladataira - EU intézményfejlesztés, PHARE projektek és SAPARD programok társfinanszírozására - a XII. Földművelésügyi és Vidékfejlesztési Minisztérium fejezet, 1-8. címből átcsoportosítást hajthat végre. Az év során nem történt átcsoportosítás.

44. §-ának (14) bekezdése alapján az Országgyűlés felhatalmazta a pénzügyminisztert, hogy a nemzeti kulturális örökség minisztere értesítése alapján a XXIII. Nemzeti Kulturális Örökség Minisztériuma fejezet, 10. cím, 2. alcím, 8. Közhasznú társaságok közhasznú feladatai és a Nemzeti Színház Rt. működési támogatása jogcímcsoport-előirányzatból a színházi feladatot ellátó közhasznú társaság(ok) fenntartói feladatainak önkormányzat(ok) részére megállapodással történő átadásával egyidejűleg az ő(ke)t a megállapodás szerint megillető összeget a XI. Belügyminisztérium fejezet, 23. cím, 4. alcím, Helyi önkormányzatok színházi támogatása megfelelő jogcímcsoportjaira átrendezze. A bekezdésben biztosított felhatalmazással a pénzügyminiszter 2003. évben nem élt, mivel a NKÖM tulajdonában lévő, színházi feladatot ellátó közhasznú társaság nem került átadásra önkormányzat részére.

57. § (7) bekezdésének a) pontjában kapott felhatalmazás alapján a Kormány elfogadta a területfejlesztési célok megvalósítását szolgáló fejezeti kezelésű előirányzatok pályázati rendszerben történő felhasználása összehangolásának rendjéről szóló 24/2003. (III. 4.) Korm. rendeletet

57. § (7) bekezdésének b) pontjában kapott felhatalmazás alapján a Kormány elfogadta a térség- és település-felzárkóztatási célelőirányzat felhasználásának részletes szabályairól szóló 27/2003. (III. 4.) Korm. rendeletet.

57. § (7) bekezdésének c) pontjában kapott felhatalmazás alapján a Kormány elfogadta a legkedvezőtlenebb helyzetű megyék - Bács-Kiskun, Békés, Borsod-Abaúj-Zemplén, Jász-Nagykun-Szolnok, Nógrád, Somogy, Szabolcs-Szatmár-Bereg - felzárkóztatására szolgáló keretek felhasználásáról szóló 47/2003. (IV. 3.) Korm. rendeletet.

63. § (1) bekezdése szerint az Egészségbiztosítási Alap gyógyító-megelőző ellátás jogcímcsoporton belül az egészségügyi, szociális és családügyi miniszter a pénzügyminiszter egyetértésével az egyes jogcímek között átcsoportosíthat, vagy azok együttes kezeléséről dönthet. 2003-ben évközi átcsoportosításokra sor került, együttes kezelésről nem született döntés.

63. § (2) bekezdése felhatalmazást adott a pénzügyminiszternek, illetőleg az egészségügyi, szociális és családügyi miniszternek, hogy a pénzügyminiszter egyetértésével a Kamatfizetések és a Kölcsönök előirányzatát a saját bevételi többlet terhére megemelje, illetve a saját bevétellel nem fedezett résszel az előirányzatot túllépje. A Nyugdíjbiztosítási Alap és az Egészségbiztosítási Alap kamatfizetések és kölcsönök előirányzata saját bevételi többlete terhére nem került megemelésre.

63. § (3) bekezdése felhatalmazta az egészségügyi, szociális és családügyi minisztert, hogy a pénzügyminiszter egyetértésével a Nyugdíjbiztosítási Alap, illetve az Egészségbiztosítási Alap Illetménygazdálkodás elkülönített előirányzata jogcímcsoport előirányzatáról átcsoportosítson a Központi hivatali szerv alcímre. Mindkét alap esetén az előirányzat átcsoportosítása végrehajtásra került.

63. § (4) bekezdésében kapott felhatalmazás alapján az egészségügyi, szociális és családügyi miniszter tételes elszámolás alapján engedélyezte a nyugellátásban részesülő személyek évközi nyugellátási emelése végrehajtásával összefüggésben az Ny. Alap 5. cím, 1. alcím, 1. Előirányzat-csoport, 1. Személyi juttatások, 2. Munkaadókat terhelő járulékok, 3. Dologi kiadások kiemelt előirányzatok túlteljesülését.

104. § (1) bekezdés a) pontjában kapott felhatalmazás alapján az agrárgazdasági és vidékfejlesztési célokhoz nyújtott részletes jogcímek, a támogatások folyósításának, felhasználásának, ellenőrzésének, valamint a rendeltetéstől eltérő felhasználás szankcionálásának általános szabályai a 290/2002. (XII. 27.) Korm. rendeletben kerültek meghatározásra.

104. § (1) bekezdés b) pontjában kapott felhatalmazás alapján az egyedi támogatások, valamint az egyéb vállalati támogatások keretében nyújtott támogatások és azok felhasználási szabályai a 310/2002. (XII. 28.) Korm. rendelettel és a 18/2003. (II. 19.) Korm. rendelettel kerültek rendezésre.

104. § (2) bekezdésben kapott felhatalmazás alapján még nem fogadtak el jogszabályt.

104. § (3) bekezdés végrehajtása: 8/2003 .(III. 27.) PM rendelet a költségvetési viszontgarancia vállalásának és érvényesítésének részletes szabályairól szóló 48/2002. (XII. 28.) PM rendelet módosításáról

107. § A Kormány a felhatalmazás alapján a 2146/2003 (VII. 1.) Korm. határozatban a költségvetési és PHARE forrásból megvalósult, kincstári vagyonnak minősülő győri, pécsi és miskolci szennyvíztisztító-létesítmények, továbbá a debreceni, szolnoki, székesfehérvári és dunaújvárosi szennyvíztisztító gépi berendezések ingyenes, a vagyontárgy elhelyezkedése szerinti helyi önkormányzat tulajdonába adásáról rendelkezett.

110 §-a felhatalmazta a Kormányt, hogy az orosz államadósság terhére történő iker motorkocsik beszerzése érdekében megemelje a XV. Gazdasági és Közlekedési Minisztérium fejezet 25. cím Fejezeti kezelésű előirányzatok, 7. Fejezeti tartalék alcím előirányzatát a járművek ellenértékének megfelelően. Az előirányzat emelésének megfelelő összeget a MÁV Rt. kapta támogatásként. 2003-ban a Kormány a jelzett előirányzatot két alkalommal együttesen 7952,6 millió forinttal emelte meg. A törvény arra kötelezte a MÁV Rt-t, hogy a motorkocsik beszerzésére kapott támogatást fizesse be a XLI. A központi költségvetés kamatelszámolásai, tőke-visszatérülései, az adósság- és követelés-kezelés költségei fejezet, 4. cím Tőkekövetelések visszatérülése, 1. alcím Kormányhitelek visszatérülése előirányzat javára.. A MÁV Rt. két alkalommal, együttesen 7123,7 millió forintot fizetett vissza a központi költségvetésnek. Az előirányzat és a visszafizetés közötti különbség az árfolyam-különbségből adódik (a motorkocsik összege devizában van meghatározva).

2. A zárszámadási törvényben kért felhatalmazások

Az 50. §-ában kapott felhatalmazás alapján a Kormány elfogadta a 2003. október 15-i földgázár-emelés 2003. évi közintézményi ellentételezéséről szóló 207/2003. (XII. 10.) Korm. rendeletet.

XIV. A kormányzati szektor adóssága és hiánya az európai unió módszertana szerint

1. Az uniós és az államháztartási elszámolások főbb módszertani eltérései

Az uniós statisztikai szabványok által definiált kormányzati szektor nagyobb szervezeti kört ölel át, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel a piaci árbevétel. A kormányzati szektor statisztikai fogalma alapértelmezésben szervezeti besoroláson alapul: valamely szervezet vagy beletartozik, vagy nem a kormányzati szektorba, ehhez legalább 3-5 éves tartós tendencia alapján kell megítélni az adott szervezet gazdasági magatartását. Az állami vagyoni eszközök, illetve az adósság kezelésével foglalkozó szervezeteket - függetlenül azok jogi-szervezeti formájától - a kormányzathoz kell sorolni. Az idei uniós adatközlés az államháztartáson kívül az alábbi szervezeteket is magában foglaló kormányzati szektorral számol:

- az Állami Privatizációs és Vagyonkezelő (ÁPV) Rt. (beleértve a saját és a hozzárendelt vagyonnal kapcsolatos elszámolásokat egyaránt),

- a Nemzeti Autópálya (NA) Rt.,

- a mezőgazdasági szövetkezeti üzletrészek felvásárlásával és kezelésével megbízott Szövetkezeti Üzletrészhasznosító Rt. és a felszámolás alatt álló CASA Kft.,

- az Államadósság Kezelő Központ (ÁKK) Rt.,

- a médiatársaságok közül a Magyar Távirati Iroda Rt. megalakulása óta, a Magyar Televízió Rt., a Magyar Rádió Rt. és a Duna Televízió Rt. pedig a közelmúltban elvégzett felülvizsgálat alapján a 2002. évi adatközlési időszaktól kezdődően;

- továbbá a kormányzat által irányított és többségükbe finanszírozott non-profit szervezetek (elsősorban a közalapítványok, és bizonyos közhasznú társaságok, az Országos Rádió és Televízió Testület és a Műsorszolgáltató Alap) - a KSH statisztikai átsorolása következtében.

Az uniós módszertan az államháztartási elszámolásokhoz képest - a szervezeti kör különbözőségén túl - eltér a számbavétel időpontját, értékét, az elszámolandó tranzakciók körét illetően is. Az alkalmazandó uniós módszertan, az ESA’95 nemzeti-számla rendszer:

- a nyújtott kölcsönöket és visszatérülésüket, a pénzügyi befektetéseket és kivonásukat (vagyis a részvény-műveleteket) figyelmen kívül hagyja;

- a pénzforgalmi helyett eredményszemléletű számbavételt ír elő,

- a pénzforgalomban nem jelentkező egyes műveleteket el kell számolni kiadásként, így pl. a hiteltartozások állami átvállalását, állami követelések elengedését (pl. kölcsönnyújtásból származó követelések elengedése, visszterhes támogatás átalakítása végleges támogatássá), vagy bevételként (pl. állam hiteltartozásának elengedése a hitelező által) az általános számviteli előírásokhoz hasonlóan;

- a gazdasági folyamatokban meg kell különböztetni a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, a gazdasági partner nélküli eseményeket (pl. leltártöbblet, katasztrófa-veszteség), és az átértékelődés folyamatait (az ár-, árfolyam-változásokat) nem;

- a tranzakciókat, az eszközöket és kötelezettségeket piaci áron kell értékelni.

A tagországok az ún. Túlzott Hiány Eljárás keretében az általános előírásoktól - elsősorban a pénzügyi derivatívák és bizonyos kamatok kezelését, illetve az adósságelemek értékelését érintően - némiképp eltérő számbavételt kötelesek alkalmazni az ún. maastrichti adósság- és hiánymutató kalkulálásához. Az eltérés abból adódik, hogy az adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságállománynak, és a névértéktől eltérő áron történt adósság-kibocsátások állományi adatait a névértékre való átszámítással kell korrigálni.

2. A kiemelt mutatószámok

Az Európai Unió tagjai a Túlzott Deficit Eljárás keretében évente két alkalommal jelentik a kormányzati szektor adósságát és hiányát. Az első adatközlés 2004. március 1-jei határidőre megtörtént, a második adatközlés szeptember 1-jén esedékes.

 

 

 

 MUTATÓ (GDP = 18.574 Md Ft)

 2003 előzetes az első adatközlés szerint

 2003 előzetes (PM számítás) a második adatközléshez

 

 Md Ft

 GDP %-a

 Md Ft

 GDP %-a

 1. Kormányzati szektor adóssága

 10.968,1

 59,1

 10.980,4

 59,1

 2. Kormányzati szektor nettó kölcsönnyújtása/hitelfelvétele (Maastrichti hiánymutató)

 - 1.101,5

 -5,9

 - 1.142,2

 -6,1

 3. Államháztartási pénzforgalmi deficit (privatizációs bevétellel együtt)

 - 1.062,9

 -5,7

 - 1.094,6

 -5,9

 4. Eltérés a két deficitmutató között (2-3)

 - 38,6

 -0,2

 - 47,6

 -0,2

Az adósságmutató értékét és viszonyszámát nemcsak az adósságállomány alakulása, számbavételének módja befolyásolja, hanem az is, hogy a kormányzati szektoron belüli szervezetek milyen nagyságrendben birtokolnak ezekből az adósságokból. A költségvetési/zárszámadási prezentáció a központi költségvetés könyvi értéken nyilvántartott, hitelviszonyból származó adósságáról ad számot. A maastrichti adósságmutató a statisztikai értelemben vett kormányzati szektor (az 1. pontban ismertetett szervezeti kör) konszolidált bruttó adósságát nominális értéken fejezi ki. A konszolidálás a kormányzati szektoron belüli adósságelemeket (pl. a helyi önkormányzatok, az ÁPV Rt. tárcájában lévő állami értékpapírokat, illetve a központi költségvetés által nyújtott államháztartáson belüli megelőlegezési hiteleket) kiszűri. A Túlzott Hiány Eljárás referenciaértékeként választott adósság bruttó szemléletű mutató, a különböző pénzügyi instrumentumokban fennálló kötelezettségek nem csökkenthetők (nem nettósíthatók) az azonos instrumentumokban fennálló követelésekkel (pl. a Magyar Állam Világbankkal szemben fennálló tartozása nem csökkenthető a továbbkölcsönzött hányaddal). A névértéken (nominális értéken) számított adósság a visszaváltáskor ténylegesen fizetendő érték szerinti számbavételt jelenti. A derivatívák piaci termékek, névértékkel nem rendelkeznek, ezért nem részei az uniós adósságmutatónak. A magyar államháztartási számviteli szabályok szerint a diszkont értékpapírokat kibocsátási áron tartják nyilván, így a kibocsátási és visszaváltási értékük különbözete az Államadósság Kezelő Központ Rt. által nyilvántartott értékpapír-adósságot növeli.

Az uniós számbavételi rendszer a kormányzati szektoron belül három statisztikai alszektort különböztet meg: a központi kormányzatot, a helyi kormányzatot és a társadalombiztosítást. 2004-től kezdődően az uniós adatszolgáltatási kötelezettség mindhárom alszektor részletes - nem konszolidált - adataira is kiterjed. Ennek következtében a központi kormányzat és a társadalombiztosítás adatait a korábbiaktól eltérően kell prezentálni: a megfelelő alszektor adósságaként kell kimutatni az év végén a munkabérek kifizetésének megelőlegezésére a Kincstári Egységes Számla terhére folyósított átmeneti forrást, a társadalombiztosítás alszektor adósságaként kell kimutatni a társadalombiztosítási alapoknak év végén a központi költségvetéssel szemben fennálló likviditási hiteltartozását, amely állományokat természetesen figyelmen kívül kell hagyni a maastrichti adósságmutató számításakor. A Magyar Nemzeti Bank a kárpótlási jegyben fennálló, névértéken számított adósságot is az államadósságként veszi számba, noha az Eurostat-tal folytatott korábbi konzultációk alapján ez nem indokolt, mivel lejárat nélküli, fizetőeszközként vagy állami privatizációs ügyletekben részvényekre váltható értékpapírok, az államnak közvetlen törlesztési kötelezettsége a kárpótlási jegy tekintetében nem áll fenn.

2003-ban nem kormányzati szektorhoz tartozó szervezet hiteltartozásának állami átvállalására nem került sor.

A költségvetési és a maastrichti adósság eltérése

 Kormányzati szektor adósságának elemei (GDP = 18.574 Md Ft)

 2003 előzetes

 

 Md Ft

 GDP %-a

 Központi Költségvetés könyvi értéken számolt adóssága

 10.587,7

 57,0

 Diszkont-kincstárjegyek névértékre kiegészítése

 92,8

 0,5

 Központi költségvetés adóssága névértéken

 10.680,5

 57,5

 Elkülönített állami pénzalapok adóssága

 0,0

 0,0

 ÁPV Rt. adóssága

 20,0

 0,1

 Non-profit szervezetek adóssága

 6,2

 0,0

 Nemzeti Autópálya Rt. adóssága

 69,9

 0,4

 Üzletrész-hasznosítók adósságaRendezvénycsarnok Rt. garantált adóssága Média-társaságok adóssága Központi költségvetési szervek év végi megelőlegezési hitelei (konszolidálandó tétel) Kincstári betétek Kárpótlási jegy címletértéken

 26,032,93,6 39,64,67,4

 0,1 0,2 0,02 0,20,025 0,040

 Központi kormányzat nem konszolidált adóssága

 10.890,7

 58,6

 Helyi önkormányzatok adóssága

 285,7

 1,5

 Társadalombiztosítás adóssága

 384,2

 2,1

 Kormányzati szektor nem konszolidált adóssága névértéken

 11.560,6

 62,2

 Kormányzaton belüli konszolidálás 

 - 580,2

 - 3,1

 Kormányzati szektor konszolidált adóssága névértéken (maastrichti adósságmutató)

 10.980,4

 59,1

A maastrichti hiánymutató és az államháztartásról szóló 1992. évi XXXVIII. törvényben (a továbbiakban: Áht.) meghatározott deficitmutató tartalmi eltérése elsősorban a szervezeti kör különbözőségéből és az eredményszemléletű számbavételből adódik. Az Áht. előírásai szerint tartozásokat átvállalni, elengedni, visszatérítendő támogatást vissza nem térítendővé átalakítani a költségvetés útján, előirányzattal megtervezve lehet, ennek szigorú érvényesítésével ilyen tételek már nem okozhatnak eltérést a két mutató között.

Az unió statisztikai hatósága, az Eurostat a 2003 novemberi egyeztetés során az alszektorok bruttó számbavételi elvének következetes alkalmazására is felhívta a figyelmet a hiánymutató esetében: azon országgyűlési döntéseket, miszerint a társadalombiztosítási alapok - központi költségvetéssel szemben fennálló - év végi likviditási hiteltartozását elengedik, tranzakcióként kell bruttó módon - a költségvetés kiadásaként, a társadalombiztosítás bevételeként - elszámolni, amely befolyásolja az egyes alszektorok egyenlegét. Az elszámolást a követelés-elengedések általános statisztikai elszámolási szabályainak megfelelően az elengedésre vonatkozó döntés időpontjában kell rögzíteni. Az alszektorok 2003. évi egyenlegét így lényegesen befolyásolja a 2002. december végén fennállt 99,4 milliárd forint hiteltartozás elengedése a 2002. évi zárszámadási törvényben: ez az összeg rontja a központi kormányzat, és javítja a társadalombiztosítás alszektor egyenlegét, mint az a levezetésben látható. A tranzakció elszámolása a kormányzat szintjén természetesen nem befolyásolja a hiánymutatót.

Az államháztartási pénzforgalmi és a maastrichti hiány eltérése

 Kormányzati szektor hiányának elemei (GDP = 18.574 Md Ft)

 2003 PM számítás

 

 Md Ft

 GDP %-a

 Államháztartás pénzforgalmi hiánya

 - 1.094,6

 -5,9

 Korrekciók összesen

 - 47,6

 - 0,2

 Kormányzati szektor nettó hitelfelvétele/kölcsönnyújtása (maastrichti hiánymutató)

 - 1.142,2

 - 6,1

 Korrekciók részletezése:

 

 

 a) eredményszemléletű számbavétel miatt

 56,1

 0,3

 ebből:

 

 

 adók és járulékok

 14,5

 0,1

 kamatok bérek és járulékaik áruk és szolgáltatások beruházás, felújítás

 6,733,7 - 12,3 7,5

 0,0 0,2 -0,1 0,0

 b) pénzügyi tranzakciók miatt

 - 44,0

 - 0,2

 ebből:

 

 

 Kölcsönműveletek

 - 38,2

 - 0,2

 részvényműveletek (elsősorban az önkormányzatoknál)

 - 1,1

 - 0,0

 c) szervezeti kör eltérése miatt

 - 92,7

 - 0,5

 ebből:

 

 

 ÁPV Rt. egyenlege (a befizetett privatizációs bevétellel együtt)

 - 70,7

 - 0,4

 Nemzeti Autópálya Rt. egyenlege

 - 30,6

 - 0,2

 Üzletrész-hasznosító társaságok egyenlege (a központi költségvetéssel szemben érvényesített 7,9 Md Ft kezességgel együtt)

 0,1

 0,1

 ÁKK Rt. egyenlege

 0,1

 

 Egyéb átsorolt szervezetek egyenlege

 8,3

 

 d) Egyéb korrekciók

 33,0

 0,2

 ebből:

 

 

 ÁPV Rt. által befizetett összeg az Infrastruktúra-fejlesztési Tőkealap Számlára

 42,0

 0,23

 Gázközmű járandóságok kötvényben teljesített összegének elszámolása az önkormányzatoknál Orosz államadósság készpénz-fizetéses megváltása miatt statisztikailag elszámolandó követelés-elengedés

 7,9  -21,6

 0,04 - 0,1

Az államháztartáson kívüli szervezetek 2003. évi pozícióját az alábbiak jellemzik:

- Az Állami Privatizációs és Vagyonkezelő (ÁPV) Rt. uniós mércével számolt egyenlege negatív lesz ugyan, de bruttó módon elszámolt államháztartási kapcsolatai (privatizációs bevétel átadása, önkormányzati járandóságok) nélkül hiánya csak mintegy 27 milliárd forint. Az ÁPV Rt. gazdálkodásából az osztalékok, a kamatok, a bérleti díjak, valamint a tárgyi eszközök értékesítésének bevételei számolhatók el uniós mércével is bevételnek, míg a kiadások között a működés, a privatizáció előkészítése és lebonyolítása, a jogszabály alapján járó transzferek (pl. a helyi önkormányzatoknak), valamint a vállalati reorganizációk és veszteségtérítések jelentkeznek.

- A kormányzat által irányított és többségükben finanszírozott non-profit szervezetek (elsősorban a közalapítványok és bizonyos közhasznú társaságok) statisztikai jelentéseinek KSH általi feldolgozása még nem készült el, ennek hiányában becsült egyenleg - 2003-ban kisebb pozitívum - annak következménye, hogy a költségvetésből a médiatársaságok jelentős tőkejuttatásban részesültek. Ugyanakkor a Hadigondozottak Közalapítványából megkezdődött az újabb pénzbeli kárpótlás kifizetése. Az államháztartáshoz szorosan kapcsolódó társaságok és közalapítványok szervezeti átvilágításának és modernizálásának fontos kérdése, hogy az önfenntartásra nem képes, ráadásul eladósodó szervezetekről (mint pl. a Sportfolió Kht.) mielőbb szülessék döntés a költségvetés utólagos helytállását igénylő intézkedések megelőzésére.

- A Nemzeti Autópálya Rt. deficitje a beruházások eredményszemléletű elszámolásából adódik.

- A mezőgazdasági szövetkezeti üzletrészek kezelésével megbízott, az ÁPV Rt. portfoliójába került cégek átalakítása megkezdődött, a 2003. évi adminisztrációs és kamatkiadások veszteségét a CASA Kft. hiteltartozására vállalt állami kezesség beváltása miatt elszámolt rendkívüli bevétel ellensúlyozta.

- Az Államadósság Kezelő Központ (ÁKK) Rt. működésének költségeit a központi költségvetés szolgáltatási díj formájában megtéríti.

Részletes indokolás

Az Áht. 28. §-ában foglalt zárszámadási kötelezettségének a Kormány e törvény benyújtásával tesz eleget.

Első rész

A Magyar Köztársaság 2003. évi költségvetésének végrehajtása

A főösszegek

Az 1-2. §-hoz

A törvény első szakaszai a központi költségvetés 2003. évi kiadásainak és bevételeinek főösszegét, valamint hiányát rögzítik. A törvény 1. számú melléklete a Költségvetési Törvényi módosított előirányzattal összehasonlíthatóan az előirányzatok teljesítését részletezi.

A költségvetés finanszírozásával kapcsolatos egyes rendelkezések

A 3. §-hoz

A törvény tartalmazza a Költségvetési Törvényben foglalt adósságkezelési felhatalmazás alapján történt adósság-visszafizetésekről történő beszámolást. A törlesztések a KESZ adósságtörlesztési számlája terhére teljesültek. A 2003-ban megvalósított törlesztések együttesen 1799,1 milliárd forintot tettek ki.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított 732,4 milliárd forint összegű hiányt államkötvények kibocsátásával, illetve külföldi devizahitel felvételével finanszírozta a pénzügyminiszter. Ez utóbbiak különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

A központi költségvetés hiányán felül azonban további finanszírozási szükségletet jelentettek 1,1 milliárd forint összegű, az intézményi kimutatásokban kiadásként meg nem jelenő, KESZ-en kívüli pénzforgalmi tételek. Ezek többek között a költségvetési szervek kereskedelmi banki devizaszámláin és házipénztáraiban lévő pénzállomány feltöltéséből, ill. felhasználásából eredtek. E pénzmozgások összességükben csökkentették a KESZ állományát, azaz finanszírozási igényt jelentettek, az intézmények az év végéig azonban nem költötték el ténylegesen, így kiadásként nem lehetett ezeket elszámolni. A központi költségvetésnek a kincstári rendszerben finanszírozandó hiánya így az 1. §-ban megállapított hiánynál magasabb volt, összességében 733,6 milliárd forintot tett ki.

Az 5. §-hoz

Az 5. §-ban szereplő forint- és deviza-államkötvény kibocsátások, illetve a devizahitelek felvétele biztosították az e törvény 3. §-ában foglalt 1799,1 milliárd forint összegű törlesztési kiadások forrását.

A 6. §-hoz

A Költségvetési Törvény a Kincstári Egységes Számla likviditásának biztosítására is felhatalmazta a pénzügyminisztert, amelynek során növelte az államkötvények és a kincstárjegyek állományát, illetve felhasználta a költségvetésbe befolyt privatizációs bevételeket. 2002-től az államháztartási törvény alapján a Magyar Nemzeti Bank kiegyenlítési tartalékának feltöltését is a KESZ terhére finanszírozta a költségvetés.

A költségvetés végrehajtásával kapcsolatos egyes rendelkezések

A 7-9. §-hoz

A törvény tartalmazza a helyi önkormányzatok normatív állami hozzájárulása, a normatív kötött felhasználású támogatások, a központosított támogatások, az egyes szociális feladatok kiegészítő támogatása, a cél- és címzett támogatások, az önhibájukon kívül hátrányos helyzetben lévő (forráshiányos) helyi önkormányzatok támogatása és a 2002. december 31-én feladattal terhelt központosított és normatív, kötött felhasználású támogatások elszámolásának eredményeit, az ezekkel kapcsolatos költségvetési kötelezettségeket, valamint az önkormányzati visszafizetési és kamatfizetési kötelezettségeket.

Az Állami Számvevőszék megállapításai e törvény keretében emelkednek jogerőre.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzati 2003. évi címzett és céltámogatások, a területi kiegyenlítést szolgáló fejlesztési támogatás, a céljellegű decentralizált támogatás, továbbá a közcélú munkavégzés kiadásaira, valamint az aktív korú nem foglalkoztatottak szociális segélyezésére a Munkaerőpiaci Alap által a központi költségvetésbe befizetett és az önkormányzatok útján teljesített kiadásokhoz kapcsolódó elszámolásokat.

A 10. §-hoz

Az ÁPV Rt. hozzárendelt vagyonából befolyt bevételeinek 2003. évi felhasználását, azaz a privatizációval és vagyonkezeléssel összefüggő ráfordításait és a privatizációs tartalék feltöltésére fordított összeget tartalmazza a törvény 14. számú melléklete, egyidejűleg az ÁPV Rt. központi költségvetési befizetését is rögzíti a §.

A 11. §-hoz

Az önkormányzati fenntartású közoktatási intézményhálózat tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-ának (3) bekezdése szerint . pótlólagos, kiegészítő támogatás illeti meg, (amely az önkormányzati adatok ismeretében kiegészítés, illetve beszámítás lehet).

A 12-13. §-hoz

A paragrafusok az elkülönített állami pénzalapok és a központi költségvetés mérlegének jóváhagyásáról rendelkeznek.

Második rész

Az államadósság, az állami követelések köre, kezelése és változása

A 14. §-hoz

A Kincstár által kezelt, állami kölcsönből, illetve állami alapjuttatás járadékából származó követelések állománya 2003. év folyamán 4777,2 millió forinttal csökkent a következők miatt:

- a tőketörlesztések (9,2 millió forint kölcsöntörlesztés, 1759,6 millió forint járadék-befizetés) 37%-ban járultak hozzá az állománycsökkenéshez;

- az állománymérséklődés 63%-a az év folyamán lezárt 9 felszámolás 3008,5 millió forintos veszteségéből adódott;

- növelte a követelésállományt 0,1 millió forinttal az érintett adóskörben a 2003. évben indult egy felszámolás bírósághoz befizetett regisztrációs díja.

Az állományhoz kapcsolódó, de annak nagyságát nem érintő bevételként jelentkezett a költségvetésben az állami kölcsönhöz és állami alapjuttatás járadékához kapcsolódóan befolyt 25,8 millió forint szerződéses és késedelmi kamat, valamint 0,4 millió forintos mozgó járadék befizetése.

A 15. §-hoz

A társadalombiztosítás pénzügyi alapjai közreműködésével, de nem az Alapok terhére folyósított 2003. évi ellátások megtérítési különbözetének pénzügyi rendezését tartalmazza a törvény.

A Nyugdíjbiztosítási Alap (a továbbiakban: Ny. Alap) a pénzbeli kárpótlás alapján megállapított életjáradék visszatérítése jogcímén 0,9 millió forintot köteles visszautalni a központi költségvetésnek, valamint a központi költségvetés a jövedelempótló és jövedelemkiegészítő szociális támogatások jogcímén 65,8 millió forintot köteles megtéríteni a Nyugdíjfolyósító Igazgatóság ellátási számlája javára.

A közgyógyellátás finanszírozására az Egészségbiztosítási Alap (a továbbiakban: E. Alap) 16 918,3 millió forintot fordított, melyből az év során a központi költségvetés 16 913,0 millió forintot megtérített. Az 5,3 millió forintos különbözet megtérítésére a törvény szerint 2004. december 31-éig kerül sor.

A 16. §-hoz

A társadalombiztosítási alrendszer alaponkénti hiányának rendezéséről a költségvetés végrehajtásáról szóló beszámoláskor kell rendelkezni. A törvény szerint az Országgyűlés az Ny. Alap 39 008,5 millió forint és az E. Alap 309 958,9 millió forint összegű hiányát a KESZ hitelállományból 2004. december 31-éig elengedi.

A 17. §-hoz

A Nyugdíjfolyósító Igazgatóság által folyósított, de nem az Ny. Alapból finanszírozott korengedményes ellátásoknál 2003. évben megtérítési különbözet keletkezett. A törvény ennek rendezését tartalmazza:

- a Munkaerőpiaci Alap az „új” korengedményes nyugdíj-jogcímen 1016,9 millió forintot az Ny. Alap kezelője felé megtérít,

- az Ny. Alap a „régi” korengedményes nyugdíj tartozásállományából a 2003. évben a NYUFIG által a munkáltatóktól beszedett 9,4 millió forint bevételt a központi költségvetésnek átutalja.

Harmadik rész

A társadalombiztosítás pénzügyi alapjai 2003. évi költségvetésének végrehajtása

Első fejezet

A társadalombiztosítás pénzügyi alapjai 2003. évi kiadásainak és bevételeinek főösszege, a hiány mértéke

A 18. §-hoz

A társadalombiztosítási alrendszer a 2003. évet 2 526 531,3 millió forint bevételi és 2 875 498,7 millió forint kiadási főösszeg mellett 348 967,4 millió forint hiánnyal zárta.

Második fejezet

A Nyugdíjbiztosítási Alap költségvetésének végrehajtása

A 19. §-hoz

Az Ny. Alap 2003. évi költségvetési hiánya - 1 501 094,1 millió forint bevételi és 1 540 102,6 millió forint kiadási főösszeg mellett - 39 008,5 millió forint volt.

A 20. §-hoz

Az Ny. Alapnál 2003-ben összesen 1956,0 millió forint működési előirányzat- maradvány képződött. A 2002. évi 3118,7 millió forint működési előirányzat- maradvány felhasználását az Ny. Alap 2003. évi működési kiadásai tartalmazzák.

Harmadik fejezet

Az Egészségbiztosítási Alap költségvetésének végrehajtása

A 21. §-hoz

Az E. Alap 2003. évi költségvetési hiánya - 1 025 437,2 millió forint bevételi és 1 335 396,1 millió forint kiadási főösszeg mellett - 309 958,9 millió forint volt.

A 22. §-hoz

Az E. Alapnál 2003-ben összesen 2061,7 millió forint működési előirányzat- maradvány képződött, az előző évi maradvány összeg 397,1 millió forint. A 2002. évi 2219,4 millió forint működési előirányzat-maradvány felhasználását az E. Alap 2003. évi működési kiadásai tartalmazzák.

Negyedik fejezet

A társadalombiztosítás pénzügyi alapjai költségvetésének végrehajtásával kapcsolatos rendelkezések

A 23. §-hoz

A törvény szerint az Országgyűlés jóváhagyja, hogy a Ny. Alap az állampolgári kiértesítéssel kapcsolatos feladatokat a társadalombiztosítás ellátásaira és a magánnyugdíjra jogosultakról, valamint e szolgáltatások fedezetéről szóló 1997. évi LXXX. törvény 2003. márciusi módosításáig elvégezte, s erre 83,7 millió forintot fordított, továbbá hogy az Országos Egészségbiztosítási Pénztár a Költségvetési Törvény 69. §-a (2) bekezdésében meghatározott keretet túllépte a gyógyszer-támogatás méltányossági ellátások 2003. évi megállapítása és kifizetése terén.

A 24. §-hoz

A nyugdíjágazatban az illetménygazdálkodás elkülönített előirányzatának eredeti összege 807,2 millió forint, a módosított előirányzat összege pedig 721,4 millió forint. A köztisztviselői törvény változása miatt e címen a teljesítés a nyugdíjágazatban 746,3 millió forint.

Az egészségbiztosítási ágazatban az illetménygazdálkodás elkülönített előirányzatán a Költségvetési Törvény eredetileg 752,5 millió forintot biztosított, a tényleges felhasználás 751,5 millió forint.

A korábbi időszakban (elsősorban informatikai fejlesztési célokra) felvett világbanki kölcsön tőke- és kamattörlesztésének 2003. évi összege az Ny. Alap esetében összesen 548,1 millió forintot, az E. Alap esetében összesen 787,4 millió forintot tett ki.

Az évközi kiegészítő nyugdíjemeléssel összefüggő feladatok végrehajtása miatt az Ny. Alapnál a működési kiadások engedélyezett túlteljesülésének összege 206,0 millió forint, ez a személyi juttatásoknál 94,4 millió forint, a munkaadókat terhelő járulékoknál 30,2 millió forint, a dologi kiadásoknál 81,4 millió forint.

A Ny. Alapból finanszírozott nyugellátás részeként megtörtént a méltányossági alapon megállapításra kerülő nyugellátás-, valamint nyugdíjemelés- jogcímek 100,0 millió forint, illetve 900,0 millió forint összegű előirányzatainak felhasználása.

Az Országos Egészségbiztosítási Pénztár főigazgatója 2003-ban a Költségvetési Törvény 69. §-a (2) bekezdésében foglaltak alapján méltányossági ellátásként terhességi-gyermekágyi segélyre 5,6 millió forint, táppénzre 38,1 millió forint, gyermekgondozási díjra 17,0 millió forint, gyógyító-megelőző ellátásra 135,0 millió forint és gyógyászati segédeszköz-támogatásra 717,8 millió forint kifizetését engedélyezte.

A Fiumei úti ingatlan rekonstrukciójára az Ny. Alap 2003-ban 4566,9 millió forintot használt fel. A Költségvetési Törvény 3431,2 millió forint forrást biztosított e feladat végrehajtására, az üzembehelyezéshez szükséges többletkiadás fedezetét átcsoportosítás révén 2004. évi visszapótlási kötelezettség mellett teremtette meg az ágazat.

Az Ny. Alap működési költségvetésének informatikai fejlesztésére a 1510,7 millió forintot használt fel az ágazat. A nyilvántartási rendszer fejlesztése és korszerűsítése 268,7 millió forintba került. Az E. Alap informatikai fejlesztéseinek eredeti előirányzata 1200,0 millió forint volt. A 2557,1 millió forintos módosított előirányzat 2003. évi teljesítése 1663,8 millió forint.

A költségvetési törvény 71. §-ának (4) bekezdése alapján az Egészségbiztosítási Alap költségvetése 50,0 millió forint összegben támogatást nyújthatott a Fogyatékos Gyermekek, Tanulók Felzárkóztatásáért Országos Közalapítvány részére. Az összeg teljes egészében felhasználásra került, az Alapítványon keresztül lebonyolított pályázati módszerrel a korai fejlesztést és fejlesztő felkészítést végző kistérségi centrumok a kistelepüléseken élő, súlyosan, halmozottan sérült gyermekek szállításához vásárolhattak 10 darab, a kerekesszékkel közlekedők számára is akadálymentesített mikrobuszt. Az összesen 67,9 millió forint értékű beszerzés finanszírozásában az Oktatási Minisztérium is részt vállalt 17,9 millió forint összegben.

A 25. §-hoz

A költségvetési törvény 73. §-a (1)-(2) bekezdésében meghatározott feltételek nem teljesültek, így a pénzügyminiszter döntése alapján pénzeszközátadás az Alapok részéről nem történt az APEH felé. Az Országgyűlés tudomásul veszi a Magyar Köztársaság 2001. év 2002. évi költségvetésének 2002. évi végrehajtásáról szóló 2003. évi XCV. törvény 16. §-ában és 18. §-ában előírt megtérítési, visszautalási kötelezettségek teljesítését.

A 26. §-hoz

A törvény szerint a Kormánynak a kormányzati létszámcsökkentésről szóló 1106/2003. (X. 31.) Korm. határozata alapján az Országos Nyugdíjbiztosítási Főigazgatóságnál 2003-ban végrehajtott létszámcsökkentéssel együttjáró kiadásokból az Ny. Alapnál 33,1 millió forint az Illetménygazdálkodás elkülönített előirányzata terhére számolható el.

A 27. §-hoz

A törvény a társadalombiztosítás pénzügyi alapjai 2003. évi költségvetésének tényleges teljesülését tartalmazó mérlegek jóváhagyásáról rendelkezik.

Negyedik rész

A Magyar Köztársaság 2004. évi költségvetéséről és az államháztartás hároméves kereteiről szóló 2003. évi CXVI. törvény (Kö.tv.) módosítása

A 28. §-hoz

(1) bekezdés: (Kö.tv. 5. §) A módosítások átvezetése a főösszegeken.

(2) bekezdés: [Kö.tv. 8. § (3) bek.] A Magyar Televízió Rt. lényegi változást eredményező reorganizációjának keretében már 2004-ben is szükségessé válik és lehetséges a létszám csökkentése. Ezt saját erőforrásai terhére nem tudja megoldani. Ezért szükséges, hogy részesülhessen a céltartalékból. A Kormány hatáskörének nevesítése egyértelművé teszi a döntési kompetenciát.

(3) bekezdés: [Kö.tv. 9. § (1) bek.] Az ÁPV Rt. kiadásai folyamatosan jelentkeznek az év során, míg bevételei jellemzően nem az év első hónapjára esnek. A 2004. évi záró pénzkészlet megemelésével átlátható módon biztosítható az ÁPV Rt. év eleji kiadásaihoz szükséges likviditás. A pénzügyminiszter az ÁPV Rt. 2005. évi likviditási terve alapján dönthet a záró pénzkészlet pontos mértékről 2004. év végén.

(4) bekezdés: [Kö.tv. 9. § új (13)-(15) bek.] Az ÁPV Rt. 2004. évi osztalékbevételei meghaladják a tervezett 18 milliárd forintot. Az osztalékbevételek részben a 2003. évi társasági eredményekből, részben pedig a 2004. évi várható eredmények figyelembe vételével elvont osztalékelőlegekből származnak. Ez utóbbiak mértéke még változhat, ezért nem célszerű számszerűen meghatározni az ÁPV Rt. osztalék- fizetési kötelezettségét. Az ÁPV Rt-nél az osztalék bevételek között megjelenik a Magyar Posta Rt-től elvont 44,3 milliárd forint is, mely a társaságnak a Postabank Rt. eladása miatti eredményéből származik. A Postabank privatizációs bevételét az ÁPV Rt. már 2003-ban elszámolta a költségvetéssel, így ennek az ügyletnek az ÁPV Rt-nél megjelenő 2004. évi kiadása és bevétele csak technikai elszámolást jelent.

A törvény pontosítja a privatizációs tartalékból korábban kifizetett összegekből származó visszatérülések felhasználását.

Az Erzsébet téri Volánbusz pályaudvar műemlékké nyilvánított épület, ezért indokolt átcsoportosítani a kincstári vagyonba.

(5) bekezdés: Lehetőséget biztosít a honvédelmi miniszter által honvédelmi célra és a belügyminiszter által rendvédelmi célra feleslegesnek minősített és az államháztartás alrendszerében más központi költségvetési szerv által hasznosításra nem kerülő ingó tárgyi eszközök és készletek hasznosítására. A külföldi misszióban való folyamatos részvételre, valamint az önkéntes haderő kialakítása során bekövetkező változások tekintettel indokolt a mielőbbi szabályozás, ezért került a zárszámadási törvénybe.

(6) bekezdés: [Kö.tv. 33. § (4) bek.] A módosítás biztosítja, hogy az MVH megkeresése alapján, részére az adóhatóság a közvetlen termelő és piaci támogatások igénylése esetén adatot szolgáltasson a köztartozásokról, a megítélt támogatásból való levonás biztosítása érdekében.

(7) bekezdés: A törvényben szereplő 460 milliárd forintos árfolyamgarancia keretet a folyó évben szükséges gazdaságfejlesztési lépésekkel összhangban 530 milliárd forintra emelte a rendelkezés.

(8)-(9) bekezdés: [Kö.tv. 48. § (2)-(3) bek..] Az érdekeltségi jutalom fizetéséhez az adóhatóság részére meghatározott feltételek olyan szinten kerültek meghatározásra a költségvetési törvényben, melynek teljesítése bizonytalan. Az ez évi költségvetés nem tartalmaz fedezetet az intézménynél korábbi években fizetett jutalomszint biztosítására, a 13. havi illetmény fizetése is a jövő évben valósul meg, ezért az adóhatóság munkájának ösztönzésére indokolt egy olyan könnyítés beépítése a jogszabályba, amely szerint a feltételek teljesülésének arányában fizethető a jutalom összege. (Ezt tartalmazta a 2001-2002. évi költségvetésről szóló törvény is.)

Tekintettel arra, hogy ez az első év az Európai Unió tagállamaként, a Vám- és Pénzügyőrség részére meghatározott feltételek sok bizonytalanságot tartalmaznak Ezért indokolt a feltételek módosítása, hogy ne érje hátrány a pénzügyőröket, amennyiben rajtuk kívülálló okok miatt a törvényi feltételek 100%-ban nem teljesülnek.

(10) bekezdés: [Kö.tv. 50. § új (7) bek.] A SAPARD program keretében az érvényes pénzügyi megállapodások alapján az európai uniós források és a kapcsolódó hazai finanszírozás terhére történő támogatási szerződések megkötésének határideje 2004. augusztus 31., a program keretében megítélt támogatások kifizetésének határideje 2006. december 31. A két határidő közötti időszakban bármely okból meghiúsuló program egyben európai uniós forrás elvesztésével járna, ami indokolttá teszi ezt a rendelkezést.

A SAPARD programtól eltérő határidőkkel és lebonyolítási szabályokkal rendelkező, az EMOGA Garanciális Részlegéből támogatott Nemzeti Vidékfejlesztési Tervhez kapcsolódó uniós források teljes körű és maradéktalan felhasználása szintén szükségessé teszi, hogy a kötelezettségvállalási kereteket meghaladó mértékű támogatási összeg kerüljön szerződéssel lekötésre, ami a Kö.tv. kiegészítésével lehetővé válik.

(11) bekezdés: [Kö.tv. 68. § (1) bek.] A társadalombiztosítási alrendszer bevételi főösszegének, kiadási főösszegének és egyenlegének módosítása az E. Alap egyes előirányzatainak változtatása miatt.

(12) bekezdés: [Kö.tv. 70. § (1) bek.] Az Egészségbiztosítási Alap bevételi, kiadási főösszegének és egyenlegének módosítása az Alap egyes előirányzatainak változtatása miatt.

(13) bekezdés: [Kö.tv. 76. § új (4)-(5) bek.] A módosítás szerint az E. Alap Gyógyszergyártók ellentételezése jogcím kiadási előirányzata a támogatott gyógyszernek nem minősülő gyógyszerek áremelésének - a gyógyszergyártók és a Magyar Állam között megkötött Szerződés (továbbiakban: Szerződés) szerinti - elhalasztásával összefüggő 2004. évi kiadásokra fordítható.

A módosítás rendelkezik továbbá a gyógyszergyártók és forgalmazók által az E. Alap részére teljesített befizetéseknek az Alapnál történő elszámolásáról.

(14) bekezdés: [Kö.tv. 110. § h) pontja] Felhatalmazó rendelkezés a Kormány számára a gyógyszergyártók ellentételezésének, valamint a gyártói befizetések szabályozására.

(15) bekezdés: [Kö.tv. 111. § (3) bek.] India és Magyarország kulturális és gazdasági kapcsolatainak erősítését szolgálhatja egy budapesti indiai kulturális és tudományos központ létrehozása. Az oktatási és kulturális funkcióknak helyet adó központ kialakítása magántőkéből történik, amihez a Magyar Állam a célnak megfelelő ingatlan biztosításával járul hozzá.

(16) bekezdés. [A Kö.tv. 112. § (1) bekezdés.] Az egészségügyi, szociális és családügyi miniszter rendkívüli felhatalmazása alapján a Minisztérium által központilag beszerzett gépek, műszerek tulajdonjoga átadható a pályázaton nyertes önkormányzati intézmények számára (az eszközöket a könyvelési nyilvántartás is követi).

(17) bekezdés: [Kö.tv. 124. § új (3)-(9) bek.] A Sportfolió Sportlétesítményeket kezelő, Hasznosító és Fejlesztésszervező Kht. konszolidációjával lehetővé válik a Kht. megszüntetése és költségvetési szervvé történő visszaalakítása, ami hosszútávon „olcsóbb” az államháztartás számára és összhangban van az államháztartás egyensúlyi helyzetének javításához szükséges rövid és hosszabb távú intézkedésekről szóló 2050/2004. (III. 11.) Korm. határozattal.

Az autópálya-építéshez felvett hitelek esetében - forrás hiányában - az állami kezesség beváltása, illetve a költségvetés más formájú helytállása elkerülhetetlen lenne. Az említett adósságok átvállalása növeli a költségvetés átláthatóságát.

Az FMV Finommechanikai Rt. az Állami Fejlesztési Intézettel 1986. november 14-én megkötött és módosított hadiipari célú állami alapjuttatást az a Kincstárnak visszafizette 252,7 millió forint értékben, a még fennálló 117,2 millió forint járadéknak és 4,1 millió forint késedelmi kamatának megfizetése a cég fizetésképtelenségéhez és megszűnéséhez vezetne. Ez különösen méltánytalan lenne, tekintettel arra, hogy az eredeti állami alapjuttatás állami érdekből is történt.

A törvényben szereplő külföldi államokkal szembeni - korábbi gazdasági, áruszállítási ügyletekből keletkezett - magyar követeléseket a külföldi felek nem ismerik el, behajtásukra nincs esély.

Az APEH hibás elszámolás miatt Áfa-tartozást állapított meg a kincstári vagyonba tartozó Kisrókus 2000 Ingatlanhasznosító Kft-nél. Az adótartozás és az azt terhelő késedelmi pótlék megfizetésének kötelezettségéről jogerős döntés született, amelynek végrehajtása a társaság vagyonára terjed ki. A lefoglalás olyan ingatlanokat is érintene, amelyek tervezett hasznosítása szükséges s a 2084/2004. (IV. 15.) Korm. határozattal jóváhagyott „Jövő Háza” program megvalósításához.

A „100 tagú Budapest Cigányzenekar Országos Kulturális Egyesület” elengedett köztartozása egy szponzorálási konstrukción alapult amit az adóhatóság az ellenőrzése során hibásnak talált. Az Egyesület nonprofit szervezetként működik, költségvetési támogatásban nem részesül, likviditási helyzetéből adódóan nem tudja köztartozását rendezni még részletfizetés útján sem. A tartozás elengedése lehetővé teszi, hogy a már 1985 óta az első cigány kulturális egyesületként működő, számos díjjal kitüntetett, a világon egyedülálló kulturális értéket képviselő zenekar tovább működhessen.

(18) bekezdés: (Kö.tv. 1. számú melléklet) A költségvetési törvény kiadási, bevételi és támogatási előirányzatai módosításának átvezetése az 1. számú mellékleten.

E bekezdés tartalmazza a Sportfolió Kht. konszolidációjának részként a Sportlétesítmények Rt-vel szemben fennálló hiteltartozás fedezetét jelentő költségvetési támogatást is.

(19) bekezdés: (Kö.tv. 9. számú melléklet) A távmunka elterjesztése érdekében kidolgozott - munkahelymegőrzést is támogató - távmunka program segíti a KSH regionális integrációját, amely fontos referenciákkal szolgálhat a távmunka bevezetéséhez közigazgatási szervezeteknél és általában a közszférában.

(20) bekezdés: (Kö.tv. 11. számú melléklet) Az Egészségbiztosítási Alap kiadási és bevételi előirányzatai módosításának átvezetése az 11. számú mellékleten.

(21) bekezdés: (Kö.tv. 13. számú melléklet) A törvény az ÁPV Rt. hozzárendelt vagyonával kapcsolatos ráfordításai mértékében és összetételében az év során bekövetkezett változásokat mutatja. Az ESA-elszámolást érintő kiadások közül a jelentősebbek indokai a következők:

- a vagyonkezelés költségei között a Honvédelmi Minisztériumtól történő ingóság-átvétel megszűnése miatt a terv a korábbiakhoz képest jelentősen csökkentett mértékben tartalmazta a HM-ingóságok kezelésével, megsemmisítésével összefüggő ráfordításokat, amely azonban nem fedezi ezeket a költségeket;

- a hozzárendelt vagyonba tartozó társaságok támogatására fordítható összeg csökken, az előirányzat csak a MALÉV támogatására biztosít lehetőséget; a Nemzeti Lóverseny Kft. támogatása formájának megváltozása miatt az újonnan megjelenő .reorganizációs kiadások. előirányzaton jelenik meg csökkentett összegben.

- a magasabb osztalékbevételek miatt nő az ÁPV Rt. osztalékfizetési előirányzata.

Az ESA-elszámolást nem érintő kiadások közül a jelentősebbek indokai a következők:

- a reorganizációs kiadások összege növekszik, mivel a tervezetthez képest több társaság kap tulajdonosi kölcsönt;

- az üzleti célú befektetések előirányzata a Bábolna Rt-vel szembeni hitelkövetelés megvásárlása miatt növekszik;

- a vagyontárgyak vásárlásának előirányzata csökken, mivel az MNB tulajdonában lévő Pénzjegynyomda Rt. privatizálása elmarad, e tervezett összeg pedig tartalmazta ennek elszámolását.

Vegyes és záró rendelkezések

A 29. §-hoz

A földgáz áraknak a kőolajár kialakulása miatti bizonytalansága és az árfolyamváltozások miatt a közüzemi nagykereskedőnél a szabályozásban elismertnél nagyobb nyereség képződhet. A módosítás megteremti annak lehetőségét, hogy a nagykereskedő választása szerint ezt a célelőirányzatba befizesse. Ez biztonságosabbá teszi a lakossági földgáz-árkompenzáció forrását.

A 30. §-hoz

Hatályba léptető rendelkezés.

A 31. §-hoz

Hatályon kívül helyező és a Kö.tv. társadalombiztosítási alapokkal kapcsolatos rendelkezéseinek, valamint a 2000. évi zárszámadási törvény 14. §-a a) pontja egyes szövegrészeinek módosítására vonatkozó rendelkezések.

A 32. §-hoz

A Hungaroring Rt. a Formula One Management között. a Kormány jóváhagyásával - 1999. november 29-én aláírt megállapodás értelmében az Rt. a 2002-2006. évi Formula-1 Világbajnokság Magyar Nagydíj rendezője. A verseny jogdíjának megfizetésére a Kormány vállalt kötelezettséget a Hungaroring Sport Rt-én keresztül. A 2004. január 1-jétől hatályos áfa törvény a jogdíjra biztosított állami támogatásra is vonatkozik, így az arányosítás miatt vissza nem igényelhető általános forgalmi adó kiesés miatt az Rt. fizetési kötelezettségeinek nem tudna eleget tenni, ami a következő évek versenyeinek rendezését veszélybe sodorja. A rendelkezés biztosítja az Rt-nek az áfa-arányosítási kötelezettség alóli mentességét.