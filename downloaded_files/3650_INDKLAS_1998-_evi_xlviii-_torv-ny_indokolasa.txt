1998. évi XLVIII. törvény indokolása

a Magyar Köztársaság 1997. évi költségvetésének végrehajtásáról

-----STARTING---POINT---ALTALANOS---

ÁLTALÁNOS INDOKOLÁS

I. A nemzetgazdaság 1997. évi helyzete

1997-re dinamikus, de harmonikus növekedési folyamat bontakozott ki a gazdaságban: a reméltnél is gyorsabb teljesítményemelkedés és kedvezőbb egyensúlyi jellemzők mellett megállt a foglalkoztatás csökkenése, és folytatódott az infláció ütemének lassulása. Mindezek - noha a mértékekben szerepet játszanak eseti, átmeneti, változékony tényezők is - alapvetően egy fokozatos, konzekvens fejlődési folyamat eredményei.

Magyarországon ma már piacgazdaság működik. A gazdaság működését, szereplőinek magatartását döntően e rendszer már viszonylag jól követhető logikája, átlátható követelményei vezérlik, s az ország egyre inkább képes hatékonyan bekapcsolódni a nemzetközi gazdasági vérkeringésbe.

A fejlődés fő mutatószámai százalékban

 

 

 

 

 1997

 

 

 

 1995

 1996

 program

 előzetes

 

 GDP

 1,5

 1,3

 kb. 2

 4,4

 

 Export (áruk és szolgáltatások)

 13,4

 7,4

 9-11

 26,4

 

 Import (áruk és szolgáltatások)

 -0,7

 5,7

 8-10

 25,5

 

 Állóeszköz felhalmozás

 -4,3

 6,3

 10-12

 8,2

 

 Háztartások fogyasztása

 -7,1

 -3,1

 kb. 0

 kb. 1

 

 Munkanélküliség

 10,2

 9,9

 .

 8,7

 

 Infláció

 28,2

 23,6

 17-19

 18,3

 

 Fizetési mérleg passzívuma

 -5,3

 -3,7

 -(4-4,5)

 -2,2

 

 Államháztartás elsődleges többlete

 1,7

 4,3

 3,5

 kb. 3,1

 

 Háztartások nettó pénzmegtakarítása

 6,5

 8,2

 kb. 6,5

 kb. 7,5

 

 Beruházási hányad

 20,0

 21,5

 

 22-23

 

 Költségvetés bruttó adóssága

 84,3

 72,1

 

 kb. 64

 

 Nettó devizaadósság

 34,4

 28,0

 .

 kb. 21

 

 Az 1995. évi árakon számításba vett 

 

 Munkanélküliségi ráta az ILO 

 

 A GDP arányában

 

 mennyiségi adatok változása az előző évhez képest

 

 módszertana szerint, illetve átlagos fogyasztói árváltozás

 

 

Az 1997. évi gyors gazdasági növekedést már a kereslet valamennyi összetevőjének bővülése húzta maga után. A vállalkozások folyamatosan javuló jövedelmi, pénz- és tőkepiaci pozíciói ekkorra az export korábban soha nem tapasztalt mértékű növelését, s a beruházások gyorsuló bővítését alapozták meg. A reálkeresetek számottevő emelkedése - az előzetesen feltételezett szintenmaradással szemben - már lehetővé tette a fogyasztás emelkedésének elindulását is. A bruttó hazai termék (azaz a hazai kínálat) növekedése tekintélyes mértékben gyorsult, de nem érte el a kereslet bővülésének ütemét, amit az import nagyarányú (bár az exportétól elmaradó, azaz a külső egyensúly javulását nem akadályozó) emelkedése egyenlített ki. A hazai kínálat bővülése már a foglalkoztatási szint megtartását is lehetővé tette. Noha a kínálat reakciókészségének - a bekövetkezett javulás ellenére is - érzékelhetők a korlátai, s a hazai kereslet emelkedése is (a termelékenység javulását némileg meghaladó reálbér-növekedés miatt) kissé felülmúlta a gazdaságilag indokolhatót, mindez még lehetővé tette, hogy éves átlagban lényegében az előzetesen prognosztizált inflációcsökkenés valósuljon meg. Részleteiben e folyamatok a következő képet mutatják.

1. A rendkívül gyors exportbővülés, a beruházási dinamika erősödése és a lakossági fogyasztás emelkedésének elindulása a bruttó nemzeti termék 4-4,5%-os növekedésére adott módot.

A gyorsuló gazdasági növekedés fő húzóereje az export. Gyors az importigény növekedése is, de elmarad az exportétól. A külkereskedelmi áruforgalom előzetes adatai rendkívül dinamikus, az exportban közel 30%-os, az importban pedig kb. 26%-os volumenbővülést mutatnak. A termékforgalom passzívuma - az előzetes várakozásokkal ellentétben - kb. 300 millió dollárral alacsonyabb lett a megelőző évinél. (Az exportbevétel dollárban 21,4%-kal nőtt és 19,1 milliárd dollárt tett ki, az importkiadás 16,3%-kal, 21,1 milliárd dollárra emelkedett.) Az áru- és szolgáltatásforgalom egészében (amelynek összevont egyenlege a GDP alakulására hatással van) a kivitel és a behozatal üteme közelebb áll egymáshoz, mivel az idegenforgalmon kívüli szolgáltatások szaldója romlást mutatott.

Az exportnövekmény kétharmadát a vámszabad-területi, többségében külföldi érdekeltségű, tőkeerős cégek produkálták jórészt már az előző években megvalósított jelentős fejlesztéseik bázisán. E kör exportnövekedése kiugró, külkereskedelmük szaldója aktívumot mutat; a körön kívül az exportbővülés alacsonyabb ütemű, s a forgalom passzívuma növekvő. A kiviteli többlet zöme gépipari termék. Partnereink közül a fejlett országok részesedése emelkedett tovább.

Jelentős importszükségletet támaszt maga az export (pl. a bérmunka, a vámszabad-területeken folyó tevékenységek esetében), a beruházásokban nőtt a gépbehozatal aránya, és főleg áruimportot igényelt eddig a fogyasztás emelkedésének elindulása is. Az importban is a vámszabad-területeken, s az áruösszetételen belül a gépeknél a legdinamikusabb a növekedés, itt azonban a növekmény valamivel jobban szétterül az egész gazdaságra.

A nemzetgazdaság beruházásainak volumene gyorsuló ütemben emelkedett, a fellendülés egyre szélesebb körű. A beruházások összehasonlító áras teljesítményértéke az 1996. évi 5%-ot követően 1997-ben 8%-kal nőtt. Ez elsősorban a gépek iránti keresletet bővítette. (A beruházott importgépek mennyisége több mint 18, a hazai beszerzésűeké 12,5%-kal nagyobb az előző évinél.) A beruházási teljesítményérték kétharmada a vállalkozói kör invesztícióihoz kapcsolódott. A fellendülés 1996-ban elsősorban az exportorientált területeken, 1997-ben azonban már ennél szélesebb körben bontakozott ki.

A legnagyobb beruházási növekmények a szállítás, raktározás, posta és távközlés, valamint a feldolgozóipar, emellett az egyéb szolgáltatások, a mezőgazdaság, illetve az ingatlanügyletek bérbeadását és gazdasági tevékenységét segítő szolgáltatások esetében valósultak meg. A korábbi nagyarányú visszaesést követően most jelentősen emelkedtek a közigazgatás, a kötelező társadalombiztosítás állami önkormányzati beruházásai is. A gazdasági ágak beruházási dinamikájának szórása mérsékeltebb a korábbinál.

Az export és a beruházások bővülését a vállalkozások jövedelmi és pénzügyi helyzetének javulása alapozta meg. A vállalkozások rendelkezésre álló jövedelme a hozzáadott értéket messze meghaladó mértékben (évi 40-50%-kal) növekedett az elmúlt években, amelynek következtében részesedése az összes jövedelemből az 1994. évi 8,4%-ról 1997. évre megközelítette a 14%-ot. A vállalati saját források ennek megfelelően egyre nagyobb szerepet kaptak és kapnak a vállalkozások dinamikusan bővülő beruházásaiban. A beruházási dinamikával összhangban bővültek a vállalkozások nettó banki kapcsolatai is, 1997. év végére a nettó hitelállomány az év elejeihez képest 288 milliárd forinttal több, mint 60%-kal nőtt.

A gazdasági ágak közül kiemelkedő gyorsasággal nőtt az ipar és az építőipar termelése; bővült a nemzetközi áruszállítás, a nagykereskedelem és a távközlés teljesítménye is.

Az ipar erőteljes expanzióval reagált az export- és a beruházási kereslet bővülésére. A termelés itt 1992 óta lényegében folyamatosan emelkedik, a tavalyi 11%-os növekedési ütem azonban minden korábbinál magasabb. Az éven belül a II-III. negyedévben volt a legerősebb a fellendülés; a bányászat és a villamos-energia-, gáz-, hő- és vízszolgáltatás, valamint az élelmiszeripar kivételével minden ágazat növelte termelését. Mindez az exportértékesítés folyamatosan rendkívül magas (összehasonlító árakon is átlagosan 34,5%-os) ütemű bővülésére támaszkodott, míg a belföldi eladások mennyisége - az 1995-96-ban tapasztalthoz hasonlóan - még kissé tovább süllyedt. Kiemelkedő mértékben (78%-kal) növelték kivitelüket a gépipari (azon belül is főként a nagy, külföldi érdekeltségű) vállalkozások, de kétszámjegyű (20-34%-os) exportnövekedés jellemezte a fa- és papíripart, az építőanyag-ipart, a kohászatot és fémfeldolgozást is. A belföldi értékesítés csökkenése tavaly már csak az élelmiszeripart és a textil-ruházati ipart továbbá a bányászatot építőanyag-, villamos-energia- és egyéb feldolgozó ipart érintette; a fogyasztási kereslet élénkülése azonban e téren csak az év utolsó hónapjaiban vált érzékelhetővé.

Az építőipari termelés volumene az év során folyamatosan gyorsuló ütemben, átlagosan közel 10%-kal emelkedett. Minden építési alágazat bővítette termelését, leggyorsabban (14%-kal) a magasépítő-ipar. A termelő infrastruktúrán belül emelkedett a vasúti és a közúti (főként a nemzetközi) árufuvarozás és - hosszabb tendenciát folytatva - a távközlés teljesítménye; más területeken még folytatódott a csökkenés.

A mezőgazdaság termelése - a KSH becslése szerint - megközelítőleg az előző évi szinten maradt. Ezen belül a növénytermesztés kibocsátása 2,5%-kal nőtt, az állattenyésztésé azonban több, mint 4%-kal tovább csökkent.

A lakosság jövedelmei, fogyasztása és megtakarításai a gazdasági programban kalkulált szinten maradással szemben emelkedtek. A fogyasztás emelkedésének mértéke kb. 1%-ra becsülhető.

A keresetek és a megtakarítások számbavétele, a fogyasztáshoz kapcsolódó adók mértéke a valószínűsített növekedést alátámasztja. A kiskereskedelmi forgalomra vonatkozó felmérések azonban emelkedést az év egészében még nem mutatnak. (A májustól hónapról-hónapra növekvő forgalom nem ellensúlyozta az ezt megelőző visszaesést; a forgalom kimutatott volumene az első félévben még 5%-kal csökkent, a másodikban viszont már több mint 2%-kal nőtt az előző év hasonló időszakához képest; az év egészében átlagosan 1%-kal alacsonyabb az 1996. évinél.)

A lakossági jövedelmek oldaláról éves tényadatok főleg a keresetekre vannak. Ezek szerint a bruttó átlagkeresetek 1997-ben 22,3%-kal nőttek. A keresetkiáramlás üteme az év folyamán mérséklődött. A versenyszférában a bruttó átlagkeresetek 21,8%-kal nőttek, vagyis az ÉT által javasolt sáv (14-22%) felső határához közeli mértékben. Ezen belül az állami vállalatoknál az ajánlott felső határt is meghaladóan, 22,6%-kal voltak magasabbak az átlagkeresetek az előző évinél. A költségvetési intézményeknél a bruttó átlagkeresetek 23,2%-kal nőttek, amely ütem lényegesen meghaladja a KIÉT-ben megállapodott mértéket (17%). A két szféra közötti bérszintkülönbség elnyílása nem folytatódott. A nettó átlagkeresetek a nemzetgazdaság egészében 24,1%-kal, a reálbérek 4,9%-kal haladták meg az 1996. évit.

A háztartások pénzmegtakarításai 1997. évi növekményének nettó értéke - előzetes adatok szerint - 703,6 milliárd forint volt, ami kb. 91 milliárd forinttal több az előző évinél, és némileg meghaladja a vártat. (A megtakarítási növekmény döntő része forint-takarékbetétekben, nem - pénzintézeti - értékpapírokban keletkezett. A megtakarítások állománya reálértékben közel 9%-kal, valamivel jobban nőtt, mint 1996-ban.) A háztartások becsült összes jövedelméhez viszonyított megtakarítási rátája kb. 16% volt (ezen belül a pénz-megtakarítási ráta kb. 10%), ami a vártnál kisebb mértékben (kb. 0,5 százalékponttal) marad el a megelőző évitől.

A hatékonysági mutatók többsége javult. A foglalkoztatás csökkenése megállt, a termelékenység a teljesítménynövekedésből adódóan emelkedett. Csökkent az energiafelhasználás, de emelkedett az anyagfelhasználás. Javultak a külkereskedelmi cserearányok.

A KSH lakossági munkaerő-felmérése szerint a foglalkoztatottak száma 1997 átlagában lényegében megegyezett az előző évivel. Így a gazdaság egészében a termelékenység (a GDP-vel azonosan) 4-4,5%-kal emelkedhetett. (A reálbérek növekedése tehát ezt némileg meghaladta.)

A foglalkoztatottak átlagos létszáma a gazdaság egészében 3 646 000 fő volt, mindössze kétezer fővel (alig egytized százalékkal) kevesebb, mint 1996 átlagában. (Az év közben folyamatosan megfigyelhető, 10 főnél nagyobb létszámot foglalkoztatók körében a létszám még csökkent, azaz a kisebb vállalkozások bővítették a foglalkoztatást.) Lényegében stagnáláshoz közel álló állapotot tükröznek a foglalkoztatási ráták is.

A munkanélküliség rátája a nemzetközi összehasonlításokra alkalmas (ILO) módszertan alapján végzett felmérések szerint átlagosan az 1996. évi 9,9%-ról 8,7%-ra mérséklődött. Az év közben folyamatosan mérhető (a regisztrált munkanélküliek számát a gazdaságilag aktív népességhez viszonyító) munkanélküliségi ráta év végi mértékei lényegében az utóbbi négy évben enyhe csökkenést mutatnak.

A termelékenység az iparban 13,5%-kal javult. (A 10 főnél többet foglalkoztatók - alig 1%-kal csökkenő - létszámára vetített bruttó termelése alapján mérve; hozzáadott értékben a teljesítmény- és termelékenységjavulás kisebb. A javulás egyébként 1995-96-ban is egyaránt 10% körüli volt, de akkor még erősen csökkenő létszám mellett.) A létszám-, a bér-, ár- és a termelési adatok összevetéséből a KSH számításai alapján kitűnik az is, hogy az iparban az élőmunka-egység reálköltsége - az 1996. évihez hasonlóan - tavaly is kb. 10%-kal csökkent. Mindezt elsősorban a feldolgozóipar, azon belül is a gépipar gazdálkodási eredményei alapozták meg.

Az országos energiafelhasználás fűtőértékben 2,7%-kal (fajlagosan 6-7%-kal) csökkent 1997-ben, amit főleg a kedvezőbb időjárás okozott. A növekvő termelés azonban emelkedő anyaghányaddal jár (ezt pl. az export említett importigényesebbé válása okozza), ami a bruttó termelésnél mérsékeltebb hozzáadottérték-növekedést eredményez. (Ez nem jelenti azt, hogy a vámszabad területeken, illetőleg a multinacionális kötődésű vállalkozásoknál a gazdálkodás ne lenne kiemelkedően hatékony és versenyképes; itt a magas alkatrész- és gépigény mellett tőkeintenzív, magas termelékenységű és profitabilitású tevékenység folyik.)

2. Hosszú ideje szokatlan módon a gyorsuló gazdasági növekedés mellett az egyensúlyi jellemzők is kedvezőbbek lettek a vártnál.

A folyó fizetési mérleg hiánya minden várakozásnál alacsonyabb lett, ami az exportnak az importénál jóval gyorsabb emelkedésére vezethető vissza. A külfölditőke-bevonás a tavaly beáramlott 2,1 milliárd dollárral együtt összesen közel 16 milliárd dollárt tesz ki. Az ország nettó devizaadósságainak év végi állománya 9,7 milliárd dollár, devizatartaléka 8,4 milliárd dollár volt.

Tavaly a tulajdonosi hitelekkel együtt 2085 millió dollár külföldi tőke bevonására került sor. Ebből 272 millió dollár volt a privatizációs bevétel és 971 millió dollár származott az állami vagyon külföldi tőzsdén való értékesítéséből is.

Mind a bruttó, mind a nettó külső adósságállomány - tulajdonosi hitelek nélkül - több, mint 3 milliárd dollárral csökkent az év során. A nettó devizaadósság év végi összege 61%-ban terheli a kormányzati, illetőleg 39%-ban a vállalkozói szektort.

3. A kedvező makrogazdasági feltételek és a konkrét intézkedésekben is megnyilvánuló antiinflációs politika hatására 1996-97-ben az inflációs ráta jelentősen, két év alatt 10 százalékponttal mérséklődött.

Az ipar belföldi értékesítésének termelőiár-szintje 1997-ben átlagosan 20,8%-kal volt magasabb, mint 1996-ban. Decemberben a belföldi értékesítési árak 19,3%-kal emelkedtek a tizenkét hónappal korábbi szinthez képest. Az ipari belföldi értékesítési árak fogyasztói árszintnél gyorsabb emelkedése főként az év eleje mintegy 22-23%-os energiaár-emeléssel, annak a belföldi értékesítésben elfoglalt magas súlyarányával magyarázható. A belföldi értékesítési árak növekedési üteme az I. félévben még átlagosan havi 2%-ról az év második felére 1%-ra mérséklődött, csak a negyedéves energiaár-emelés idején (június, október), valamint szeptemberben a növekvő élelmiszeripari árak miatt volt az áremelkedés az átlagnál magasabb. Év végére pedig több ágazatnál árszintcsökkenés volt tapasztalható (vegyipar, nemfém ásványi termékek gyártása, egyéb feldolgozóipar). Így az 1997. évről áthúzódó árhatás kisebb a számítottnál.

Az ipari exportárak 1997-ben átlagosan 19,5%-kal emelkedtek. Decemberben a külkereskedelmi értékesítési árak közel 20%-kal haladták meg az előző év azonos havi szintet. Az év második felében a külkereskedelmi értékesítési árak növekedése többnyire meghaladta a belföldi értékesítési árak növekedési ütemét. Így tizenkét hónap alatt az exportár-növekedés mintegy 0,5 százalékponttal magasabb volt a belföldinél. A cserearányok kb. 1%-kal javultak.

A mezőgazdasági felvásárlási árak 1997-ben - éves átlagban - 13,4%-kal emelkedtek. Az előző évek tendenciáival szemben a növényi és kertészeti termékek árai emelkedtek mérsékeltebb ütemben (1,3%) a gabonafélék árainak folyamatos csökkenése miatt, ami a kedvező terméseredményekkel, a csökkenő világpiaci árakkal, a takarmányszükséglet mérséklődésével és a termés minőségi összetételének problémáival magyarázható. Az élőállatok termelői felvásárlási ára ugyanakkor 23,8%-kal, az állati termékeké pedig 27,1%-kal nőtt éves szinten, s ezzel a növényi és az állati termékeknek a korábbi években (az állati termékek rovására) eltorzult árarányai kiegyenlítődtek.

Az építési-szerelési árak 1997. évi átlagos emelkedése 19,9% volt, nem érték el az ipar belföldi értékesítési árainak növekedését. Ezen belül átlagot meghaladó áremelkedés jellemezte a mélyépítőipart (21,5%). Az áralakulás a beruházási kedv élénkülését jelzi.

A fogyasztói árak 1997-ben átlagosan 18,3%-kal, 1997. decemberére 1996 decemberéhez képest 18,4%-kal nőttek. Az év egészét tekintve az inflációs ráta a számított mértékben (5 százalékponttal) mérséklődött, az éven belül viszont a feltételezett 2-2,5 százalékpontnyi csökkenésnek mintegy fele következett be. Ennek közvetlen oka az energiaár-emelések eltérő ütemű (éven belül a számítottat meghaladó mértékű) végrehajtása és a nagyobb őszi élelmiszerár-emelkedés volt.

A vezetékes energiahordozók nagymértékű (40-45%-os) áremelése az infláció természetes mérséklődését érdemben korlátozó tényező. Ha a gáz-, a villamos- és hőenergia ára a többi termék és szolgáltatás árával azonos mértékben drágult volna, úgy az inflációs ráta 1997-ben 15-16%-os lehetett volna.

Az infláció kemény magját megjelenítő piaci árnövekedés ütemének mérséklődése az év során (különösen ősztől) nem volt egyértelmű. A számított havi 0,8%-kal szemben 1997. utolsó három-négy hónapjában közel havi 1% lett a piaci áremelkedés. Árucsoportonként a kép meglehetősen vegyes. A tartós fogyasztási cikkeknél egy év alatt a növekedés mindössze 8% volt, de a reális értékeléshez hozzátartozik, hogy 1997-ben a vámjellegű terhek csökkenése számottevő árszintmérséklő hatást képviselt. Az élelmiszereknél 17,5, szolgáltatásoknál viszont az átlagosnál magasabb 19%-os árnövekedés következett be. Ebben szerepe volt a költségeket folyamatosan felhúzó energiaár-emelésnek, a bérek, jövedelmek keresleti hatásának.

4. A jegybank eleve óvatos kamatpolitikát kívánt folytatni, az infláció csökkenésében mutatkozó kockázatok, megtorpanások fokozták óvatosságát, sőt saját betéti, majd kötvénykonstrukcióival is fékezte a piaci kamatok további csökkenését.

A kamatszínvonal alakulását leginkább meghatározó passzívrepo-kamatok hét kis lépésben végrehajtott csökkentése 1997 során az egy hetes és az egy hónapos futamidőkön -2,5 százalékpontot tett ki.

A vállalkozói hitelek banki kamatainál, a bankok egyre élesebbé váló versenye miatt, valamivel erőteljesebb csökkenés (a januárihoz képest -3 százalékpont körüli) következett be, így a vállalkozók a belföldi bankoktól az év végén átlagosan 20,8%-on vehettek fel éven belüli hiteleket, az éven túli hitelek decemberi átlagkamata pedig 21,7% volt. A vállalkozók betéti kamatainak mérséklődése mindkét futamidőn kevésbé erőteljes - az éven belüli -2,0-2,2 százalékpont, az éven túli -2,7 százalékpont - volt. A december havi átlagkamat 16,9%, illetve 18,2% lett.

A bankrendszer lakossági kamatai novemberig 2-4 százalékponttal mérséklődtek. A hitelkamatok átlagos csökkenése 2,8 százalékpontot tett ki. A megtakarítások közül legjobban az éven túli betétek kamatai süllyedtek (-4 százalékpont). A látra szóló és az éven belüli betétek kamatainál 2 százalékpont körüli átlagos csökkenés volt tapasztalható, a pénzintézeti értékpapírok kamatai átlagosan 2,6 százalékponttal mérséklődtek.

1997 folyamán 3,4 milliárd dollár volt az MNB nettó devizapiaci vásárlása. A konverzió február-márciusban, illetve novemberben-decemberben esett vissza, ekkor az árfolyam sávon belüli gyengülésével összefüggésben az MNB sávszéli interveniálási kötelezettsége lecsökkent. Az első időszak eseményeiben a jelentősen lecsökkent kamatkülönbség játszott szerepet; míg a második egyértelműen kapcsolható a Hongkongból kiinduló tőzsdekrízishez, amely átmenetileg mindenhol megnövelte a külföldi befektetők bizalmatlanságát.

A csúszó leértékelés havi mértéke 1997-ben két lépésben csökkent, április 1-jétől havi 1,2%-ról 1,1%-ra, majd augusztus 15-től havi 1%-ra. 1997-ben a forint a valutakosárral szemben átlagosan mintegy 15%-kal értékelődött le. A versenyképesség alakulása szempontjából releváns nominál effektív árfolyamindex a keresztárfolyamok változásának (a dollár erősödésének) hatására mindössze kb. 11%-kal gyengült.

II. A költségvetés végrehajtásának általános értékelése, figyelemmel a folyamatokból eredő eltérésekre és az ezekkel összefüggő döntésekre

1. Az államháztartás helyzetének fő jellemzői

Az 1997. évi költségvetés-politika végrehajtása az előző két év folyamán előnyben részesített és elért gazdaságpolitikai célok továbbvitelét szolgálta, amelynek két kiemelt fontosságú területe az államháztartási reform folytatása és a költségvetési egyensúly követelmény-szintű alakítása volt.

Az államháztartás helyzete lényegében az eredetileg jóváhagyottnak megfelelően alakult. Az 1995-96. évi folyamatoknak megfelelően a jövedelemcentralizáció tovább mérséklődött. Az újraelosztás - GDP-hez mért - aránya azonban a tervezetthez és az 1996. évihez viszonyítva kb. 0,8-1%-kal magasabb szintű. Az eredetileg jóváhagyott követelmény szerinti fő paraméterek több tényező kedvezőbb irányú változása révén valósultak meg. A gazdasági fejlődés a vártnál erőteljesebb volt, amely kedvezőbb viszonyítási alapot teremtett.

Az egyensúly - államháztartási szinten történő - megőrzésében, a kiadások és a bevételek alakulása is fontos szerepet játszott. Az elsődleges egyenleg 3,1% többletet mutatott.

A központi költségvetés bruttó adóssága 1997. év végén megközelítően 9%-kal haladta meg az előző év végi állományt. A növekmény nagyobb része a külföldi valutában meglévő adósság árfolyamváltozásából származott, míg a fennmaradó rész a finanszírozási műveletek és a privatizációs bevételből megvalósított adósságtörlesztés eredője volt. Az adósság nominális növekedése elmaradt a folyóáras GDP-étől, így az adósságráta is közel 8%-kal mérséklődött, és év végére 64%-ra változott.

Az államháztartás főbb jellemzői a GDP %-ában

 

 Megnevezés

 1994. évi tény

 1995. évi tény

 1996. évi tény

 1997. évi tény

 Jövedelemcentralizáció

 52,2

 46,7

 46,6

 45,8

 Újraelosztás

 60,6

 53,4

 49,7

 50,6

 Egyenleg privatizációs bevétel nélkül

 -8,4

 -6,6

 -3,1

 -4,8

 ezen belül:

 központi költségvetés

 -6,4

 -5,5

 -2,0

 -4,0

 

 Tb alapok

 -0,8

 -0,7

 -1,0

 -0,6

 

 helyi önkormányzatok

 -1,3

 -0,3

 0,0

 -0,3

 

 elkülönített állami pénzalapok

 0,0

 -0,1

 -0,1

 0,1

 A központi költségvetés adóssága

 85,9

 84,3

 72,0

 64,0

1.1. A központi költségvetés helyzete a tervezetthez képest

A központi költségvetés bevételeinek és kiadásainak, valamint az egyenlegének összegét és a GDP-hez viszonyított arányaikat a következő táblázat mutatja be:

 

 Megnevezés

 M. e.

 1996. évi tény

 1997. évi előirányzat

 1997. évi előzetes teljesítés

 

 Bevétel

 Mrd Ft

 2286,2

 2251,9

 2525,4

 

 Bevétel/GDP

 %

 33,4

 28,1

 30,1

 

 Kiadás

 Mrd Ft

 2209,1

 2561,6

 2703,0

 

 Kiadás/GDP

 %

 32,3

 31,9

 32,2

 

 Egyenleg priv. bev. nélkül

 Mrd Ft

 -134,8

 -359,7

 -338,5

 

 Egyenleg/GDP

 %

 -2,0

 -4,5

 -4,0

Az 1997. évi teljesítés alapján megállapítható, hogy

költségvetés bevételei jelentősen meghaladták az előirányzatot, a jövedelmek centralizációja több mint 2%-kal az előirányzott szint felett alakult,

a kiadások szintén túlteljesültek,

a privatizációs bevételek nélkül számított hiány az 1996. évihez képest nőtt, de az eredeti előirányzathoz viszonyítva a pozíció kedvezőbb.

A központi költségvetés bevételeinek és kiadásainak főbb jogcímcsoportok szerinti megoszlását a következő táblázatok tartalmazzák.

 

 

 1996. évi tény

 1997. évi előirányzat

 1997. évi teljesítés

 

 Bevételek

 összeg Mrd Ft

 Megoszlás %

 összeg Mrd Ft

 Megoszlás %

 összeg Mrd Ft

 Megoszlás %

 

 Bevételek összesen

 2 286,2

 100,0

 2 251,9

 100,0

 2 525,4

 100,0

 

 ebből:

 

 

 

 

 

 

 

 

 gazdálkodó szervezetek befizetései

 420,0

 18,4

 444,0

 19,7

 371,8

 14,7

 

 

 (pénzintézetekkel együtt)

 

 

 

 

 

 

 

 

 fogyasztáshoz kapcsolt adók

 737,2

 32,2

 893,3

 39,7

 942,3

 37,3

 

 

 a lakosság befizetései

 419,7

 18,4

 434,0

 19,3

 460,6

 18,2

 

 

 privatizációs bevételek

 206,9

 9,0

 50,0

 2,2

 160,9

 6,4

 

 

 egyéb befizetések

 502,4

 22,0

 430,6

 19,1

 589,8

 23,4

 

 

 1996. évi tény

 1997. évi előirányzat

 1997. évi teljesítés

 

 

 

 Kiadások

 összeg Mrd Ft

 Megoszlás %

 összeg Mrd Ft

 Megoszlás %

 összeg Mrd Ft

 Megoszlás %

 

 Kiadások összesen

 2 209,1

 100,0

 2 561,6

 100,0

 2 703,1

 100,0

 

 ebből:

 

 

 

 

 

 

 

 

 gazdálkodó szervezetek támogatása

 114,0

 5,2

 111,7

 4,4

 103,7

 3,8

 

 

 felhalmozási kiadások

 126,3

 5,7

 130,5

 5,1

 147,3

 5,4

 

 

 Tb közreműködésével folyósított támogatott

 213,1

 9,6

 207,0

 8,1

 221,2

 8,2

 

 

 központi költségvetési szervek támogatása

 472,4

 21,4

 552,4

 21,6

 608,3

 22,5

 

 

 önkormányzatok támogatása

 326,8

 14,8

 361,8

 14,1

 348,7

 12,9

 

 

 adósságszolgálat, kamattérítés

 614,4

 27,8

 827,7

 32,2

 835,0

 30,9

 

 

 egyéb kiadások

 342,1

 15,5

 370,5

 14,5

 438,9

 16,2

A központi költségvetés hiánya - a privatizációs bevétellel számolva - 177,6 milliárd forint, ami 344,9 milliárd forint elsődleges többlet, 160,9 milliárd forint privatizációs bevétel és 683,3 milliárd forint nettó kamatkiadás eredőjeként alakult ki. A hiány 132,1 milliárd forinttal, az elsődleges pozíció 44,8 milliárd forinttal kedvezőbb az előirányzottnál. A javulás az előirányzotthoz képest magasabb kiadási és bevételi szintek mellett valósult meg.

a bevételek 12,1%-kal (240 milliárd forinttal) haladták meg az előirányzatot, annak ellenére, hogy a gazdálkodó szervezetek befizetéseinél a vámpótlék év közbeni leépítése közel 50 milliárd forint elmaradást eredményezett az 1996. évihez viszonyítva. A főbb bevételi blokkok közül a fogyasztáshoz kapcsolt adók közel 50 milliárd forinttal teljesültek túl. A lakosság befizetései több mint 6%-kal, 26,6 milliárd forinttal a tervezett felett alakultak, amely a prognosztizáltnál magasabb bérkiáramlás következtében befolyt személyi jövedelemadóból származott. A privatizációs bevételekből a költségvetés bevétele 160,9 milliárd forint volt, az előirányzott 50 milliárd forinttal szemben.

A bevétel jogcímcsoportok szerinti struktúrája a tervezetthez képest változott. A gazdálkodó szervezetek befizetéseinek (a pénzintézetekkel együtt) részaránya 5%-kal elmaradt az eredetileg elfogadottól. Ezt ellensúlyozta a privatizációs bevételek közel hasonló nagyságrendű aránynövekedése.

A kiadások a tervezetthez viszonyítva 5,5%-kal túlteljesültek. A kiadási többlet a fogyasztói árkiegészítés, a lakásépítési támogatás, a családi támogatások és a központi költségvetési szervek támogatása miatt keletkezett. Megtakarítás realizálódott viszont az agrárszféra és a helyi önkormányzatok által igénybevett támogatások esetében.

2. A költségvetés és a gazdálkodói szféra

2.1. Az adórendszer működése

A gazdálkodó szervezetek társasági adója címen 1997-ben a központi költségvetésnek 144,7 milliárd forint bevétele származott. Ez a bevétel az előző évi befizetést 33,8 milliárd forinttal, 30,5%-kal haladja meg. A 120 milliárd forint éves előirányzathoz viszonyítva kedvezőnek minősíthető, hogy 24,7 milliárd forinttal több bevétel realizálódott, amely 120,6%-os teljesítésnek felel meg.

A várakozások feletti adóbevétel hátterében elsődlegesen a prognosztizáltat meghaladó nyereségnövekedés áll, amely az adóterhelés csökkenésével - a kiegészítő adó megszüntetésével - összefüggő bevételkiesést is kompenzálta. A pénzforgalmi bevételek alapján következtethető, hogy átlag feletti teljesítményjavulásra került sor a dohányipari, a kiadói, nyomdaipari, a vegyipari, a gépipari, az energetikai, a szállítási és távközlési ágazatban, illetőleg az egészségügyben és szociális ellátásban tevékenykedő vállalkozásoknál.

A bányavállalkozók 1997-ben az előirányzott 18,1 milliárd forinttal szemben a központi költségvetésbe 16,8 milliárd forint bányajáradék-befizetést teljesítettek. Az előirányzattól való elmaradás több tényező együttes hatására következett be. A Központi Környezetvédelmi Alapba az áthúzódó 230 millió forint átutalásra csak 1997. évben került sor, továbbá a bevételek döntő részét jelentő kőolaj- és földgáztermékek termelése kis mértékben ugyan, de elmaradt az előirányzattól.

Az 1997. évi vám- és importbefizetések 160 milliárd forint bevételt jelentettek. 87 milliárd forinttal maradt el az előző évi 247 milliárd forintos bevételtől, valamint 36 milliárd forinttal a 196 milliárd forintot kitevő előirányzattól. Az 1997. évi bevételek 87 milliárd forint vám és vámkezelési díjból, 10 milliárd forint statisztikai illetékből, 29 milliárd forint vámpótlékból és 34 milliárd forint vámbiztosítékból tevődtek össze.

A vámbevételek csökkenő tendenciáját alapvetően az határozta meg, hogy az ipari termékeknél a szabadkereskedelmi megállapodásokban rögzített un. normál vámlebontású termékek körében a vámtételek 1997. január 1-jére 0%-ra csökkentek. A szabadkereskedelmi megállapodások a behozatal mintegy kétharmadát érintették. Ez más oldalról azt is jelenti, hogy e termékek felhasználásánál az importra jutó költség csökkent. A statisztikai illeték és a vámkezelési díj bevétele 1997-re már csak a nem WTO tagországokból származó importon realizálódott. A vámpótlék csökkenése az előző évihez és a tervezetthez képest is érzékelhető, aminek oka e bevétel második félévtől történő megszüntetése volt.

A központi költségvetés játékadóból származó bevétele 1997-ben 11,9 milliárd forintot ért el, amely szinte megegyezik a módosított előirányzattal (16 millió forinttal meghaladta azt). A korábbi számításoknak megfelelően jelentősen növekedett a II. kategóriájú pénznyerő automaták utáni játékadó, valamint az állam számára fenntartott szerencsejátékok közül a lottó, totó és kenó forgalma. Elmaradás tapasztalható a kaszinók és a folyamatos sorsolású szerencsejátékok esetében.

Az egyéb befizetések jogcímen 1997-ben 18,7 milliárd forint bevétel teljesült, amely az előirányzat 72,8%-át jelentette. Ezen belül a késedelmi pótlékból 7,9 milliárd forint, a bírság-, önellenőrzési pótlék-befizetésekből 9,1 milliárd forint, a nem állami adóhatóság körébe tartozó bírság-pótlék befizetésekből pedig 1,6 milliárd forint bevétel adódott.

Általános forgalmi adóból tavaly 674,8 milliárd forint folyt be. Ez az összeg jelentősen, 7,4%-kal meghaladja a 628,3 milliárd forint módosított előirányzatot. A számottevő túlteljesítésben több pozitív tényező egymást erősítő hatása játszott szerepet, így a vásárolt fogyasztás növekedése, az adóelkerülés arányának lényeges csökkenése, az indokolatlan forgalmiadó-visszatérítések megakadályozása, valamint az általános forgalmiadó-törvény szigorítása.

Az előzőeken túl az általános forgalmiadó-előirányzat túlteljesítésében egyes eseti tényezők (pl. az orosz adósságtörlesztéshez kapcsolódó import utáni év végi áfa-bevétel) is közrejátszottak.

A forgalmiadó-bevétel az 1996. évihez képest pénzforgalmi szemléletben közel 160 milliárd forinttal (31%-kal), eredményszemléletben pedig 152,4 milliárd forinttal (29,5%-kal) emelkedett.

Az 1997. évi fogyasztásiadó-bevétel 267,5 milliárd forintot tett ki, 1,2 milliárd forinttal (0,5%-kal) haladja meg az előirányzatot, 45,4 milliárd forinttal az előző évit. Az adóbeszedési eredményjavulással utólag korrigált előirányzathoz viszonyítva a dohányáruknál és a személygépkocsiknál jelentős túlteljesítés valósult meg, a szeszes italoknál, valamint a kőolaj-feldolgozási termékeknél viszont a teljesítés az előirányzattól (2,3%-kal, illetve 3,3%-kal) elmaradt.

A személyi jövedelemadó 1997. évi előirányzata az államháztartás egészében 536,5 milliárd forint, amelyből a központi költségvetés bevétele a terv szerint 400,8 milliárd forint, az önkormányzatoké pedig 135,7 milliárd forint volt.

A tényleges személyi jövedelemadó-bevétel az államháztartás egészében 560,2 milliárd forintban teljesült, amely 14,2%-kal, 69,5 milliárd forinttal haladta meg az 1996. évit. Mivel ez a növekedés az infláció mértéke alatt maradt, megállapítható, hogy az államháztartás személyi jövedelemadóból származó bevétele reálértéken csökkent az előző évihez képest.

Az 1997. évi bevétel 23,7 milliárd forinttal magasabb az előirányzat összegénél, amely 4,4%-os túlteljesítést jelent. A többletbevétel oka elsősorban a keresetkiáramlás tervezettnél nagyobb mértékű növekedésében keresendő, hiszen az előzetes számítások alapján a tényleges keresetnövekedés 21,8%-ot meghaladó volt 1997-ben, azaz közel 5 százalékponttal meghaladta a tervezettet.

Az egyéb lakossági befizetések 1997-ben 4 milliárd forintban teljesültek a tervezett 3,3 milliárd forinttal szemben. E címen a költségvetésben egyrészt a lakossági vámbevételek jelentek meg 1,4 milliárd forint értékben, másrészt a bérfőzési szeszadóból származó lakossági befizetések 2,6 milliárd forint nagyságrendben. Az előirányzathoz képest a lakossági vámbevételeknél csaknem félmilliárd forintnyi lemaradás tapasztalható, de ezt ellensúlyozni tudta a bérfőzési szeszadóból származó befizetés.

Az 1997. évi költségvetés módosított előirányzata szerint a 30,6 milliárd forintra tervezett illetékbevételek összege 32,1 milliárd forintban realizálódott. Ez 4,6%-os túlteljesítésnek felel meg. Az előirányzathoz képest jelentkező másfél milliárd forint bevétel-növekedés alapvetően a vagyonszerzési illetékeknél következett be a földhivatali ügyintézés relatív gyorsulása, valamint a tételszámok és az illetékalapok bővülése miatt.

2.2. Az adó- és vámbeszedési tevékenység

Az Adó és Pénzügyi Ellenőrzési Hivatal az 1997. évi célkitűzéseket teljesítette, a költségvetés adóbevételi előirányzatai összességében túlteljesültek.

Az önadózáson túli, az APEH által kezdeményezett intézkedések eredményei a költségvetés pozícióját összességében 84,2 milliárd forinttal javították. A jogosulatlan adó- és támogatásigénylések visszaszorítása érdekében fokozott mértékű ellenőrzésekre került sor. Elsősorban az általános forgalmi adó kiutalás előtti előzetes ellenőrzések száma nőtt jelentősen, meghaladta a 78 ezret, az ehhez kapcsolódó visszatartott adó összege 14,7 milliárd forint volt. A korábbi és a folyó adótartozások intenzívebb behajtásából származó bevétel a tárgyévben 54,4 milliárd forintot tett ki. Az ellenőrzési megállapítások alapján pénzügyileg 15,6 milliárd forint realizálódott, ebből az adózók önkéntes befizetés útján 11,3 milliárd forintot teljesítettek. Az APEH élve az ún. „visszatartási” jogával a társszervek, valamint az adóhatóság nyilvántartásaiban szereplő „saját” köztartozásokra 4,2 milliárd forintot szedett be.

Előbbieken túlmenően a különféle szankciókból az adózókat megillető kiutalások után 17,1 milliárd forint folyt be, ebből a különféle bírságok 9,1 milliárd forintot, a késedelmi pótlék pedig 8,0 milliárd forintot tett ki.

Összességében közvetlenül az APEH behajtási, beszedési, ellenőrzési tevékenysége eredményeképpen 105,5 milliárd forint, költségvetési pozíciót javító bevétel realizálódott 1997. évben.

A költségvetési előirányzat mintegy 15 milliárd forint bevétel elérését irányozta elő a vámbeszedési tevékenység hatékonyságának javítása és egyéb tényezők hatásaként.

1997. évben a vámszervek fejlesztették a személygépkocsi vámértékének meghatározásához hasznosítható rendszert. Megszervezték a szakosított, a visszaélésekre kisebb lehetőséget adó vámhivatalok működési feltételeit.

A jövedéki ellenőrzéssel kapcsolatos többletfeladatokra a vámszervek mind személyi, mind technikai feltételekkel felkészültek, jelentős számban folytattak az üzemanyagtöltő állomásoknál és a jövedéki üzemekben ellenőrzést, melyek során több száz esetben bírság kiszabására is sor került.

Az utóellenőrzési tevékenység területén fontos lépés volt az ellenőrzési hálózat kialakítása, amely megfelelően előkészíti e területet az EU szabályrendszerei által támasztott többletfeladatokra.

Az 1997. évi beszedési tevékenységgel kapcsolatban meghatározott feladatok mind hatékonyabb végrehajtása érdekében a VPOP fejlesztette a számítástechnikai rendszerek közti kapcsolatokat, az árunyilatkozatok számítógépes feldolgozásának új rendszerét dolgozta ki.

Az elmúlt évben létrehozott Központi Járőrszolgálati Parancsnokság az ország területére kiterjedő illetékességgel, operatív beavatkozásaival növelte az ellenőrzés hatékonyságát, így fontos eszköznek bizonyult a feketegazdaság elleni harcban.

A vámszerveknél nyilvántartott kintlevőség állománya az előző évihez képest 1997. év végére jelentősen, mintegy 9 milliárd forinttal csökkent. (A kintlévőségek jelentős része felszámolási eljáráshoz kapcsolódott.)

Összességében úgy értékelhető, hogy a vámhatóság 1997. évben végrehajtott technikai és szervezeti fejlesztései elősegítették a köztartozások fizetésével való visszaélések felderítésének hatékonyabbá tételét, melynek hatása a költségvetési bevételekben pozitívan jelentkezett.

2.3. A gazdálkodó szervezetek támogatása, ágazati összetétele

A gazdálkodó szervezetek számára a központi költségvetés 1997-ben is egyedi és normatív támogatásokat nyújtott.

Ezek 1997. évi együttes előirányzata 111,7 milliárd forint volt, melynek a 92,9%-a (103,7 milliárd forint) került felhasználásra.

A gazdálkodó szervezetek támogatásának támogatási formák szerinti megoszlását a következő ábra szemlélteti:

A támogatások szektorálisan az agrárgazdaságban, az iparban, a közlekedésben és a pénzintézeteknél (biztosítók) kerültek felhasználásra.

A kiemelt agrárgazdasági támogatások alakulása:

 

 millió forintban

 

 Támogatás megnevezése

 1996. éviteljesítés

 1997. évielőirányzat

 1997. éviteljesítés

 

 Mezőgazdasági és élelmiszeripari exporttámogatás

 42 981,8

 

 

 

 Piacra jutási támogatás

 

 42 300,0

 38 564,9

 

 Reorganizációs támogatás

 10 878,0

 

 

 

 Agrárpiaci támogatás

 2 097,1

 

 

 

 Agrártermelés költségeit csökkentő támogatás

 16 387,9

 21 180,0

 18 549,9

 

 Összesen:

 72 344,8

 63 480,0

 57 114,8

A mező- és erdőgazdálkodást, valamint az élelmiszeripari tevékenységet folytató vállalkozások 1997. évi folyó támogatására 63 480,0 millió forint állt a központi költségvetésből rendelkezésre. Ebből a piacra jutás támogatása 42 300,0 millió forint volt, az agrártermelési támogatási előirányzat pedig 21 180,0 millió forint. A korábbi évekkel ellentétben az év folyamán előirányzat módosításra nem volt szükség.

A piacra jutási támogatásból a 3/1997. (I. 18.) FM rendelet, valamint a 38/1996. (XII. 29.) FM-PM-IKIM rendelet alapján összesen 38 564,9 millió forint, az előirányzat 91,2%-a került felhasználásra. Ebből agrármarketing, valamint a gabonafélék piaci helyzetét stabilizáló, versenyképességét javító, stb. célokra együttesen 6494,8 millió forintot folyósítottak. Az egyéb szokásos agrárpiaci - tej, alma, almasűrítmény, burgonya, hagyma, vágósertés, bor, stb. - felvásárlást segítő intézkedésekre 4796,8 millió forintot fizettek ki.

Egyes mezőgazdasági, de túlnyomó hányadában élelmiszeripari termékek exportjának elősegítését szolgálta 27 273,2 millió forint. A kivitel támogatása az előző évhez mérten 36,5%-kal csökkent annak ellenére, hogy az I-IV árucsoport (élő marha, marhahús, élő juh és juhhús, sertéshús, csirkehús) $-ban mért exportja 4,8%-kal 2857 millió $-ra növekedett. Az összes kivitelre vetített támogatottság így az előző évi 10,3%-ról 5,1%-ra csökkent.

Az agrártermelési támogatásból a 3/1997. (I. 18.) FM rendelet alapján a finanszírozás, hitelezés könnyítését szolgálata 6495,9 millió forint, a földhasznosítást közel azonos arányú 6070,7 forintos támogatás segítette. Egyéb célokat, állattenyésztést, környezetkímélő gazdálkodást, szaktanácsadást, stb. együttesen 5782,0 millió forinttal támogatott a kormányzat. Ugyanebből a keretből került kifizetésre ebben az évben az erdőkár elhárításának költségeit csökkentő támogatás is, 201,3 millió forint értékben. A termelési támogatási keretből együttesen 18 549,9 millió forint került felhasználásra, vagyis az előirányzathoz viszonyítva 87,6% került kifizetésre. A termelési célokat segítő un. költségcsökkentő támogatások tényleges felhasználása 13,2%-kal haladta meg az előző évben történő igénybevételt.

Az iparban egyedi támogatás a bányászatban jelent meg. A 4736,6 millió forintos előirányzattal szemben 6241,8 millió forintos felhasználás történt, mivel év közben kormánydöntés született a MECSEKURÁN Kft. bányabezárási költségeinek 1700 millió forintos költségvetési finanszírozásáról.

A megváltozott munkaképességűeket foglalkoztató gazdálkodó szervezetek 1997. évre 7909,6 millió forint támogatást vettek igénybe, 21%-kal többet, mint egy évvel korábban. A dotáció vetítési alapjául szolgáló minimálbér növekedési ütemét némileg meghaladó támogatás kiáramlás a foglalkoztatott megváltozott munkaképességűek létszámbővülésével, ill. összetétel-változásával függött össze. A támogatás igénybevételének szektorális megoszlását tekintve minimális (mintegy 2% pontos) arány növekedés tapasztalható az állami tulajdonú gazdálkodó szervezetek javára, amely utóbbiak részesedése az összes támogatásból kereken 40% volt.

A támogatások következő csoportja a közlekedési ágazatot segítette, ezen belül a központi költségvetés a vasúti személyszállítási alapellátás bevételeihez járult hozzá. A támogatás felhasználása 30 053,8 millió forinttal az előirányzattal egyező volt. Az Észak-kelet-Magyarországi Autópálya Fejlesztő és Üzemeltető Rt.-nek 1997-ben kifizetett támogatás 1250,0 millió forint volt.

A mezőgazdasági biztosító egyesületek létrehozáshoz tőkejuttatásként nyújtandó előirányzatból csak 13,5 millió forintos értékben történt kifizetés.

A felszámolás alatt lévő vállalkozások vagyontárgyainak vásárlásához biztosított hitelkamat támogatás 900 millió forintos előirányzatából 641,3 millió forint került felhasználásra. A kis- és középvállalkozások beruházási hiteleinek kamattámogatására rendelkezésre álló 500 millió forintos előirányzat kihasználására (21,6 millió forint) 1997-ben még csak részben került sor az új konstrukció megvalósításával kapcsolatos szakmai viták elhúzódása miatt.

Az egyéb vállalati támogatások 582,3 millió forintos felhasználása között szerepel a mecseki bányászat humán jellegű támogatása, az 1980-as évek által támogatott mezőgazdasági beruházások kamattérítése és az egyéb úgynevezett járó, de korábban igénybe nem vett - az időközben megszűnt támogatási jogcím miatt e támogatásból igényelhető - támogatás utólagos igénylése.

Összességében a gazdálkodó szervezetek támogatása az előző évhez képest 9,2%-kal több, az 1997 évi költségvetés által meghatározott mértéknél, pedig 7,2%-kal alacsonyabb.

2.4. A fogyasztói árkiegészítés

Az állami költségvetés a tömegközlekedésben alkalmazott kedvezményekre 1997-ben 55,2 milliárd forintot fordított. Ez az összeg az 50,0 milliárd forintos előirányzatot 5,2 milliárd forinttal (10,5%-kal) meghaladja. Az előirányzat túllépésének fontosabb okai:

- a tarifák növekedése egyes közlekedési ágakban (pl. távolsági autóbusz-közlekedés) meghaladta a tervezettet;

- a terven felüli jövedelemkiáramlás és egyéb okok miatt a vasúti közlekedésben a kedvezményes utazásoknál nem valósult meg a tervezett volumen-csökkenés;

- az árkiegészítés indokolatlan igénybevételének visszaszorítása, illetve ellenőrzése terén nem sikerült áttörést elérni.

1996-hoz viszonyítva a fogyasztói árkiegészítés összege pénzforgalmi szemléletben 10,3 milliárd forinttal (22,9%-kal), eredményszemléletben 9,2 milliárd forinttal (kereken 20%-kal) emelkedett. Az eredményszemléletű növekedés lényegében összhangban van a közlekedési tarifák növekedésével. (Vasút: 18%, távolsági autóbusz: 20%, BKV: 25-26%, vidéki helyi közlekedés: 22-23%.) A fővárosban a helyi közlekedés árkiegészítése a tarifaemelésnél valamivel kevésbé nőtt, mivel a kedvezményes utazásoknál egy mérsékelt volumencsökkenés mutatkozott.

2.5. A csőd- és felszámolási eljárások 1997. évi tapasztalatai

A csődtörvény hatálya alá tartozó szervezetek esetében a szervezetszám a korábbi tendenciáknak megfelelően tovább bővült, az 1997. év végi adatok alapján a csődtörvény hatálya alá ma a vállalkozások mintegy 30%-a, közel 306 ezer gazdálkodó szervezet tartozik.

1997-ben 51 csőd- és 6908 felszámolási eljárás iránti kérelem érkezett a bíróságokhoz. Az 1997-ben bejelentett csődeljárások száma az 1996. évi mintegy kétharmadára esett vissza, a felszámolásoké az egy évvel korábbitól 7%-kal maradt el. A csőd- illetve felszámolási eljárással érintett gazdálkodók - a nemzetgazdaságban regisztrált és a törvény hatálya alá tartozó vállalkozásokhoz viszonyított - aránya 1994. óta változatlan: 2-3% körül stabilizálódott. A bíróságokhoz bejelentett felszámolási kérelmek döntő hányada kis tőkeerejű betéti társaság és korlátolt felelősségű társaság ellen indult.

1997-ben 11 db csődeljárást, 3170 felszámolást elrendelő bírósági végzés került közzétételre. A csődeljárások visszaesésének fő oka az 1993. évi törvénymódosítás, ami eltörölte a kötelező öncsőd intézményét. Mára a szabályozott bírósági eljárások nagy része helyébe az egyedi „fizetési-alku” rendszere lépett.

A felszámolások kezdeményezői 1997-ben az esetek 86%-ában a hitelezők, ezen belül elsősorban a szállítók voltak. Minden száz bejelentésből 19-et az APEH és VPOP; 6-ot a társadalombiztosítás; 1-et a bankok; 60-at a hitelezők; és 14-et maga az adós kezdeményezett. A hitelezőkön belül 70%-ban a szállítók és 30%-ban az állami adóhatóság, a vámhatóság és a társadalombiztosítás indítja meg az eljárást.

A bíróságok munkájának - először 1995-ben tapasztalt - felgyorsulása tovább folytatódott és számottevően növekedett a befejezett felszámolási eljárások száma. Az utóbbi években felszámolásra kerülő cégek esetén általános tapasztalat, hogy a hitelezők kielégítése rendkívül alacsony szintű, az adós vagyona sok esetben még a felszámolási költségeket - köztük a felszámoló díját - sem fedezi.

1993-tól az APEH és a társadalombiztosítás önálló behajtási-végrehajtási jogosultsággal rendelkezik, ezért mind gyakrabban élnek önálló végrehajtási jogukkal a követelések eredményesebb beszedése érdekében és növekvő számban kezdeményeznek végrehajtási eljárást.

1997-től az APEH egyre nagyobb számban él a követelések engedményezésével (eladásával) azokban az esetekben, amikor a követelésértékesítésből befolyó bevételek meghaladják a felszámolási eljárásban várható megtérülést.

A csődeljárásról, a felszámolási eljárásról és a végelszámolásról szóló 1991. évi IL. törvényt módosító 1997. évi XXVII. törvény 1997. augusztus 6-án lépett hatályba. A törvénymódosítás a hitelezők fokozott védelmét, a felszámolási vagyon kimentésének megakadályozását, a hitelezői választmány jogainak kiterjesztését, a felszámoló tevékenysége feletti ellenőrzést, a vagyonértékesítés nyilvánosságának biztosítását, valamint a felszámolók díjazásának megoldását szolgálja. Módosításra került a felszámolók névjegyzékéről szóló 167/1993. (XI. 30.) Korm. rendelet annak érdekében, hogy a felszámolók névjegyzékébe a továbbiakban csak a jelenleginél szigorúbb feltételek mellett lehessen bekerülni.

A törvénymódosítás hatályba lépése óta közzétett eljárásokban a hitelezőknek a hitelezői igény bejelentésre 40 nap áll rendelkezésre. A törvénymódosítás szerint a hitelezőknek az adóssal szembeni követelésük felszámolónak történő bejelentésekor a bíróságok Gazdasági Hivatalánál vezetett elkülönített számlára nyilvántartásba vételi díjat kell fizetniük, amelynek mértéke a követelés 1%-a (legalább 1000 és legfeljebb 100 000 forint).

Az adóhatóság 1997. augusztustól decemberig 450 ügyben 7 547,7 millió forint hitelezői igény bejelentése mellett 16,95 millió forint nyilvántartásba vételi díjat fizetett. A VPOP 21 esetben 413,8 millió forintot, a társadalombiztosítás 368 esetben 9,1 millió forintot fizetett be a hitelezői követelésük nyilvántartásba vételéért.

2.6. Privatizáció

2.6.1. Az ÁPV Rt. vagyonának változása, vagyonértékesítése

Az ÁPV Rt. privatizációval és vagyonhasznosítással összefüggő bevétele meghaladta a 340 milliárd forintot. Ez lehetővé tette, hogy a költségvetési törvényben előírt, a központi költségvetés felé fennálló 50 milliárd forint összegű kötelezettségen túlmenően 110 milliárd forint többletbefizetés valósuljon meg. Emellett a települési önkormányzatoknak mintegy 26,4 milliárd forint, a társaságoknak privatizációs ellenérték hányad címén több mint 15 milliárd forint került kifizetésre.

1997. január 1-jén az ÁPV Rt. hozzárendelt vagyonához 498 működő cég (társaság és vállalat) tartozott 994 milliárd forint értékben. Ezek közül 109 a tartós állami tulajdonú cég, amelyeknek értéke ekkor 354 milliárd forint volt. A működő társaságokban a privatizálható vagyon nagysága az eszközvagyonnal, a vagyonkezelésbe adott cégek nélkül 1009 milliárd forintot tett ki.

Az évközi értékesítések, vagyonátadások és vagyoncserék következtében az ÁPV Rt.-hez 1997. év végén 287 működő cég tartozott, amelynek vagyona az eszközvagyonnal együtt 663 milliárd forint volt.

Az ÁPV Rt. értékesítési tevékenységét néhány jelentős társaság, illetve korábban már privatizált társaságok további részvényeinek eladása jellemezte (MATÁV Rt., MOL Rt., Richter Rt., OTP Rt., MHB Rt.).

Az összes részvény- és üzletrész-eladás szerződéses értékének több mint 80%-a néhány kiemelt céghez kapcsolódott. A részvény és üzletrész értékesítésen alapuló szerződés szerinti érték meghaladta a 383 milliárd forintot.

A közép- és kisméretű gazdasági társaságok állami tulajdonban lévő társasági részesedései az egyszerűsített privatizáció szabályait alkalmazva kerültek értékesítésre. A 378 millió forint értékű állami tulajdont 95,3 millió forint készpénzért értékesítette a vagyonkezelő.

1997-ben jelentős portfolió cserékre került sor az ÁPV Rt. és a MFB Rt., valamint az ÁPV Rt. és a Postabank Rt. között. Mindkét portfoliócserénél az volt a jellemző, hogy az ÁPV Rt. cserealapként jelentős ingatlanportfoliót kapott a nem ingatlan részvények ellenértékeként.

Összességében az elmúlt évben az állam vállalkozói vagyonának döntő többsége értékesítésre került. A tömeges privatizáció folyamata lezárult.

2.6.2. Az ÁPV Rt. kifizetései

Az ÁPV Rt. jogszabályi előírásokon alapuló kifizetési kötelezettségeinek teljesítése

Az ÁPV Rt. 1997. január 1-jén PEH (ún. privatizációs ellenérték hányad) kötelezettségként bruttó összegben, alapértéken (kamatok nélkül) 27,2 milliárd forintot tartott nyilván. Ebből az ÁPV Rt. Igazgatóságának határozata szerint jogszerűnek minősült 12,2 milliárd forint. Az év folyamán 15,3 milliárd forint átutalására került sor, amelyből 4,3 milliárd forint a kamatkötelezettség. 1997. folyamán az ÁPV Rt. felülvizsgálni kényszerült a joghatályos lemondások körébe sorolt társaságok igényét, így a jogszerűnek minősülő kötelezettségek köre kibővült. 1997. december 31-én a fennálló kötelezettségek alapértéken 7,2 milliárd forintot tettek ki a per alatti tételekkel együtt.

Az 1989. évi XIII. tv. alapján a belterületi föld jogán az önkormányzatoknak kiadott ellenérték körébe tartozó vagyonkiadást 1997. évben fel kellett gyorsítani és a jogszerű eljárás kereteit meg kellett teremteni. Ennek érdekében született az 1125/1996. (XII. 17.) Korm. határozat, amely 1997. június 30-át írta elő a még rendezetlen belterületi föld utáni járandóságok rendezésére. A vagyonkiadási kötelezettségét az ÁPV Rt. határidőre, mintegy 90%-ban teljesítette, az év végére a rendezés gyakorlatilag befejeződött.

Az 1997. évi költségvetésről szóló 1996. évi CXXIV. tv. alapján - az 1992. évi X. tv. 21. § (4) bekezdésében megfogalmazottak figyelembevételével - az ÁPV Rt.-nek a Társadalombiztosítási Alapok felé vagyonátadási kötelezettsége állt fenn. Az ÁPV Rt. árfolyamértéken 18,7 milliárd forint vagyont juttatott az Egészségbiztosítási Önkormányzat és 5,2 milliárd forintnyi vagyont a Nyugdíjbiztosítási Önkormányzat részére. Előzetes megállapodás született további 4,6 milliárd forint értékű vagyon 1998. évi átadásáról. A társadalombiztosítási önkormányzatoknak ezzel összességében 63,97 milliárd forint vagyon kerül(t) átadásra.

A privatizációs törvény az ÁPV Rt. részére követelményként határozza meg a kárpótlási jegyekkel szembeni megfelelő vagyoni kínálat biztosítását. Ennek alapvetően két tranzakció-típuson keresztül tett eleget. Egyrészt a kisebbségi állami részesedések nyilvános forgalomba hozatalával, kárpótlási jegy-részvény csere révén; másrészt portfolió-társaságok létrehozásával. A kárpótlási jegyért felajánlott részvények mennyisége 6,8 milliárd forint volt, a kárpótoltak életjáradékára 2,2 milliárd forint került kifizetésre 1997-ben.

Az ÁPV Rt. reorganizációs tevékenysége

Az 1997. évre vonatkozó költségvetési törvény 10 milliárd forint reorganizációs kiadási lehetőséget biztosított. Az előző évre jóváhagyott keretéből az ÁPV Rt. 2,5 milliárd forintot nem használt fel, mert az Antenna Hungária - kormányhatározatban előírt - tőkeemelésére csak 1997. januárjában került sor. A költségvetési törvény ezen előirányzata módosításra került, 12,5 milliárd forintra emelkedett. A reorganizációs ráfordítások értéke 12,1 milliárd forint volt, melyből mintegy 10,9 milliárd forint kormány hatáskörben, 1,2 milliárd forint ÁPV Rt. Igazgatósági jóváhagyás alapján került kifizetésre.

Az ÁPV Rt. által vállalt szavatossági, kezességi kötelezettségek

Az ÁPV Rt. a privatizációhoz kapcsolódóan különböző kötelezettségeket vállalt, melyeket az értékesítési szerződések foglalnak magukban. A kötelezettségek típusa és a kötelezettségvállalásból származó tényleges fizetési lehívás valószínűsége különböző. A szavatossági jellegű vállalások az értékesített vagyon tulajdonjogához, per és tehermentességéhez kapcsolódnak, és ennek lehívási valószínűsége nagyon alacsony. Külön csoportot képez a környezetvédelmi problémákhoz kötődő kötelezettség-vállalás, amelynek nagyobb valószínűséggel kell eleget tenni.

1997. évben a fenti címeken 3,8 milliárd forint került kifizetésre.

A kötelezettség-vállalások maximális értéke 1997 év végén 335 milliárd forint volt, ebből az egyes garancia típusokra a bekövetkezési valószínűségek alapján nyilvántartott értékek a következők:

 

 Kötelezettségvállalás típusa

 Kötelezettségvállalás maximuma milliárd forint

 Várható kifizetés a bekövetkezés valószínűsége alapján milliárd forint

 

 Szavatossági

 300

 2

 

 Környezetvédelmi

 30

 15

 

 Kereskedelmi

 28

 14

 

 Ebből:

 pénzügyi

 

 10

 

 

 hitel

 

 2

 

 

 egyéb

 

 2

 

 Fennálló kötelezettség összesen:

 335

 31

2.6.3. Bankprivatizáció

Az 1997. év a bankprivatizáció történetében meghatározónak mondható. Ez évben került sor három jelentős bank privatizálására, amelynek kapcsán a központi költségvetésnek mintegy 15,9 milliárd forint bevétele keletkezett.

1997-ben elsőként a Magyar Takarékszövetkezeti Bank Rt. privatizálása zárult le, ahol az új tulajdonos a DG Deutsche Genossenchaftsbank és a Hungária Biztosító Rt. alkotta konzorcium lett. A Magyar Állam tulajdonában lévő részvények 532%-os árfolyamon kerültek értékesítésre.

Az új tulajdonos szándéka szerint a Takarékbank hatékony és jó szolgáltatásokat nyújtó bankká, a magyar takarékszövetkezeti szektor csúcsszervezetévé válik. Céljuk, hogy mind a közép- és nagyvállalatok részére teljes körű banki szolgáltatásokat nyújtsanak, a nemzetközi kapcsolatokat erősítsék.

Befejeződött a Kereskedelmi és Hitelbank Rt. privatizációjának első szakasza, melynek eredményeként a Magyar Állam K & H Bankban levő tulajdoni hányada mérséklődött. Az új tulajdonos a Kredietbank és az Irish Life Plc. alkotta konzorcium. A Kereskedelmi és Hitelbank részvényei 567%-os árfolyamon kerültek értékesítésre.

A Kereskedelmi és Hitelbankkal kapcsolatosan a Kreditbank általános stratégiája három alapelvre épül, függetlenség, stabil belföldi bázis és nagy nyereség, stabil pénzügyi struktúrával párosítva. Ez a K & H Bank esetében további térnyerést biztosíthat Magyarországon, Közép- és Kelet-Európában.

A K & H-ban a privatizáció első fázisával a privatizációs folyamat még nem zárult le. A második szakaszban az állam tulajdonában lévő részvények tőzsdei bevezetésre kerülnek.

1997. december 30-ával befejeződött a Mezőbank privatizációja. Ausztria egyik legnagyobb bankja, az Erste Bank lett a Mezőbank Rt. többségi tulajdonosa. (A Mezőbank Rt. privatizációs tenderére az ajánlatot a GiroCredit Bank AG nyújtotta be, azonban a GiroCredit 1997. októberében egyesült az Erste Bankkal.) A Magyar Állam tulajdonában lévő részvények 172%-os árfolyamon kerültek értékesítésre.

A tervek szerint a Mezőbank a lakossági bankok között meghatározó szerepet fog elfoglalni, ugyanakkor megőrzi piaci részesedését a közép- és nagyvállalatok, valamint az agrárszféra finanszírozásában.

A magyarországi bankprivatizációs folyamat vége felé tehát elmondható, hogy a nemzetközi bankvilág meghatározó bankjai lettek tulajdonosok a hazai bankszférában. E befektetéseken, tulajdoni változáson keresztül megnyílt az út ahhoz, hogy a magyarországi bankok a nemzetközi pénzvilág egyre aktívabb szereplőivé váljanak. Ugyanakkor a bankok térnyerésével jelentős mértékben javulhat a pénzügyi szféra szolgáltatási színvonala, amihez hozzájárul a privatizált bankokban végrehajtott, illetve végrehajtani tervezett tőkeemelések, valamint azok a beruházások, amelyek a banki infrastruktúra színvonalát emelik, a magyar bankokat a nemzetközi vérkeringésbe bekapcsolják.

2.7. Az állami, kincstári vagyonnal kapcsolatos befizetések

Az állami és kincstári vagyonnal összefüggő, osztalék illetve koncessziós díjbevételek először 1997-ben jelentek meg együttesen a költségvetési mérlegben, szemben a korábbi évek gyakorlatával, amikor is ezek a típusú befizetések a költségvetési fejezeti rendnek megfelelően a különféle bevételi címeken kerültek elszámolásra.

Az állami vagyonhoz kapcsolódó együttesen 12,6 milliárd forint összegű bevételek 0,4 milliárd forinttal meghaladták az előirányzatot. Ezen belül az osztalékok jóval kedvezőbben alakultak, mivel az előzetes várakozásoktól eltérően az állami, illetőleg részben állami tulajdonú pénzintézetek eredménye is lehetővé tette az osztalékfizetést a tulajdonosok felé. Az ÁPV Rt.-től érkezett 10 milliárd forintnyi és a Szerencsejáték Rt.-től származó 1 milliárd forintnyi osztalék bevételek a tervezettnek megfelelően teljesültek, ehhez járult még hozzá a pénzintézetek több, mint 1 milliárd forint összegű befizetése.

A koncessziós díjakból, valamint a Kincstári Vagyoni Igazgatóságtól befizetéséből származó mintegy 0,6 milliárd forint összegű bevételek viszont jóval elmaradtak a tervezett 1,1 milliárd forinttól, amelyet az Antenna Hungária Rt. 1997. évre tervezett privatizációjának és koncesszióba adásának elmaradása miatt kieső távközlési koncessziós díjbevételek alakulása okozott.

2.8. A pénzintézetek költségvetési kapcsolata

A pénzügyi tevékenységet folytatók társasági adója 1997-ben 19,4 milliárd forint volt, ami az előző évhez képest 3,4 milliárd forintos és 21,2%-os többletet jelent. Az 1997. évi pénzforgalmi adóbevétel minősítésekor egyfelől kedvezőnek számít, hogy a 17,5 milliárd forintos előirányzatot a tényleges befizetés 11,1%-kal meghaladta, másrészt kedvezőtlen, hogy a decemberi hónapban befizetett összeg kevesebb volt a várt bevételnél. Ez utóbbi elmaradásnak a hátterében legfőképpen az áll, hogy a pénzügyi tevékenységet folytató cégek esetében az adózás előtti eredmény tényleges emelkedése elmaradt az előzetesen számított 25%-os nyereségnövekedéstől.

2.9. Az MNB gazdálkodása és költségvetési kapcsolata

Az MNB a számviteli törvényben, valamint az éves beszámoló készítési és könyvvezetési kötelezettségének sajátosságairól szóló, módosított 18/1997. (II. 4.) Korm. rendeletben foglaltak alapján készítette el 1997. évi beszámolóját. Az auditált és a közgyűlésen elfogadott mérleg és eredménykimutatás szerint 6116 millió forint nyeresége képződött, saját tőkéje 51 741 millió forint volt.

A Magyar Nemzeti Bankról szóló, többször módosított 1991. évi LX. törvény 78. §-ában foglalt jövedelem-elszámolásra vonatkozó szabályoknak megfelelően a központi költségvetés és a jegybank közötti osztalék-elszámolás a jegybanki eredmény és a bank saját tőke ellátottságára vonatkozó követelmény alapján történt. Minthogy az MNB eredményszemléletű kettős könyvvitelt vezet, a költségvetés viszont pénzforgalmi szemléletben készül, ezért a költségvetésben szereplő, a jegybankkal kapcsolatos bevételek és kiadások részben az MNB 1996-os eredményéhez kapcsolódnak, illetve az 1997. évi eredmény miatti elszámolás pénzforgalmilag csak 1998-ban történt meg.

A jegybank éves eredményével kapcsolatos pénzügyi elszámolás

 

 millió forintban

 

 1.

 Az MNB 1996. évi eredményével kapcsolatos osztalék befizetése 1997-ben

 358

 

 2.

 Az MNB 1997. évi várható eredményével kapcsolatos évközi átutalások egyenlege (költségvetési kifizetés)

 -27 097

 

 3.

 1997. évi pénzügyi teljesítések egyenlege (1+2)

 -26 739

 

 4.

 1997. évi tárgyévi eredmény

 6116

 

 5.

 Az 1997. évi osztalék és évközi átutalások 1998. évi pénzügyi rendezése (MNB befizetés) (4-2)

 33 213

Megjegyzés: a „-” jel költségvetési kifizetést jelöl.

Az 1998-ra áthúzódó 33,2 milliárd forint az 1997 decembere miatti elszámolásból, illetve a CIB Rt. értékesítéséből 1998-ban befolyt mintegy 26,3 milliárd forintos eredményből származik. Az év végi elszámolás során azzal számolt a jegybank, hogy a CIB-bel kapcsolatos bevétel az 1998. évi elszámolásban kerül figyelembe vételre az auditor véleménye ismeretének hiányában. Az auditor döntése szerint a bevételt végül az 1997. évi mérlegben kellett elszámolni.

A jegybank saját tőkéjével kapcsolatos pénzügyi elszámolás

A Jegybanktörvény hivatkozott paragrafusa alapján az MNB saját tőkéje nem lehet kevesebb, mint a forgalomban lévő bankjegy- és érmeállomány éves átlagának (574 904 millió forint) 9%-a, vagyis 1997. december 31-én 51 741 millió forint. Az 1996. december 31-i saját tőke állomány 52 278 millió forint, tehát a bank saját tőkéje a vizsgált időszakban 537 millió forinttal mérséklődött.

 

 millió forintban

 

 1.

 A költségvetés saját tőke miatti 1997. évi be- és kifizetéseinek egyenlege

 3 868

 

 2.

 Az ezüstelszámolási-különbözet és egyéb tőke változása

 5 509

 

 3.

 1997. miatti pénzügyi rendezés 1998-ban

 -8 840

 

 4.

 Saját tőke 1997. évi változása (1+2+3)

 537

Megjegyzés: a „-” jel költségvetési kifizetést jelöl.

Az ezüst korábbi években alkalmazott helytelen elszámolási gyakorlatának rendezéséből származó veszteség a saját tőke értékét csökkentette és ennek pótlását az 1998-as költségvetési kifizetés biztosította.

Az MNB eredményével és saját tőkéjével kapcsolatos pénzügyi elszámolások összességében azt eredményezték, hogy 1997-ben a költségvetésnek a bruttó elszámolás elve alapján:

- az 1996. év után járó osztalékból 358 millió forint bevétele származott,

- az 1997. évi elszámolásokkal összefüggésben 23 229 millió forint nettó kifizetést kellett teljesítenie, amely az adósságszolgálati kiadásokat terhelte (az 1997. évi eredménnyel kapcsolatos 27 097 millió forint összegű veszteségtérítés - a jegybanki saját tőkével összefüggő 3868 millió forint összegű MNB befizetés).

Az MNB 1997. évi mérlege és eredmény-kimutatása alapján 1998-ban a jegybankot 24 373 millió forint befizetési kötelezettség terhelte (amit részben a decemberi előzetes elszámolás után januárban, részben a közgyűlés után teljesített). Ebből 33 213 millió forint az eredmény, míg -8840 millió forint a saját tőke pénzügyi elszámolásából adódott.

Az MNB 1997. évi eredményprognózisa és az attól való eltérések fő okai

A jegybank 1997. évi prognosztizált eredménye 56,8 milliárd forint nyereség volt. Ezzel szemben 6,1 milliárd forint nyereség valósult meg. Jóval kisebb azonban az eltérés (6,6 milliárd forint) a prognózis és a tényszámok között, ha a teljes költségvetési kapcsolatot - ami a kamatfizetéseket is tartalmazza - (9. sor) tekintjük. A prognosztizált és a tényleges eredményben tükröződő jelentős eltérést tehát az MNB által a költségvetésnek fizetett magasabb, illetve a költségvetéstől kapott alacsonyabb kamat majdnem teljes mértékben kompenzálta.

 

 milliárd forint

 

 Sorsz.

 Megnevezés

 1997. prognózis (adósságcserével)

 1997. tény

 eltérés

 

 

 

 átl. áll.

 hozam

 átl. kamat

 átl. áll.

 hozam

 átl. kamat

 hozam

 

 1

 Költségvetéssel szembeni követelések

 3 123,6

 334,2

 10,70%

 2 968,0

 326,9

 11,01%

 -7,3

 

 2

 Költségvetéssel szembeni tartozások

 -126,4

 -25,9

 20,49%

 -290,4

 -62,8

 21,63%

 -36,9

 

 3

 Egyéb nettó forintkövetelés

 -367,1

 -53,8

 14,66%

 -552,2

 -103,4

 18,73%

 -49,6

 

 4

 Egyéb nettó devizakövetelés

 -2 009,3

 -181,9

 9,05%

 -1 610,0

 -158,4

 9,84%

 23,5

 

 5

 Egyéb nettó eredmény

 

 -15,8

 

 

 3,9

 

 19,7

 

 6=1+...+5

 Eredmény

 

 56,8

 

 

 6,1

 

 -50,7

 

 7=(-)2

 Költségvetés kamatbevétele

 

 25,9

 

 

 62,8

 

 36,9

 

 8=(-)1

 Költségvetés kamatráfordítása

 

 -334,2

 

 

 -326,9

 

 7,3

 

 9=6+7+8

 Nettó költségvetési bevétel a jegybanktól

 

 -251,4

 

 

 -258,0

 

 -6,6

Az eltérés fő okai:

A költségvetéssel szembeni tartozások után fizetett kamatok jelentős mértékben nőttek, zömében a KESZ állománya, illetve az ÁPV Rt. bevételei után fizetett többletkamatok 36,9 milliárd forinttal rontották a prognosztizált eredményt.

A költségvetéssel szembeni követelések állománya jelentős mértékben csökkent, ugyanakkor az ezekhez tartozó kamatláb enyhén nőtt. A két hatás eredőjeként az MNB költségvetéstől kapott kamatbevételei 7,3 milliárd forinttal csökkentek.

A költségvetéssel szembeni követelések és tartozások kamategyenlege 44,2 milliárd forinttal rontotta az MNB prognosztizált eredményét.

Az előre jelzettnél magasabb tőkebeáramlás és a belföldi jövedelemtulajdonosok portfolió-átrendezése miatt a devizatartalékok a tervezettnél nagyobb mértékben nőttek, illetve az MNB a kedvezőtlenebb feltételű hitelek egy részét előtörlesztette. Így a nettó devizakövetelések (4. sor) a prognosztizált állományt mintegy 400 milliárd forinttal meghaladták, ami a kamatráfordításokat 23 milliárd forinttal mérsékelte. A sterilizációs szükséglet is megnövekedett, amely a többletlikviditás lekötésére szolgáló - a mérleg forrásoldalán megjelenő - jegybanki konstrukciók állományának emelkedését, ezáltal az egyéb nettó forintkövetelések (3. sor) 185 milliárd forintos mérséklődését eredményezte. Ezáltal a mérleg forrásoldalán megnőtt a piaci kamatozású sterilizációs konstrukciók részaránya, ami hozzájárult a kamatráfordítások 50 milliárd forintos növekedéséhez.

Az egyéb nettó eredmény, ami egyebek mellett az egyéb üzletági eredményt, a deviza értékpapírok piaci értékeléséből és eladásukkor realizált eredmény, a Jegybanki érdekeltségek értékesítéséből származó eredményt, valamint az átértékelési nyereséget is tartalmazza, 19,7 milliárd forinttal javult a prognózishoz képest.

Az 1997. évi adósságcsere hatása a mérlegtételekre

 

 milliárd forint

 

 Sorsz.

 Megnevezés

 1997. tény (adósságcsere nélkül)

 1997. tény

 eltérés

 

 

 

 átl. áll.

 hozam

 átl.kamat

 átl. áll.

 hozam

 átl.kamat

 hozam

 

 1

 Költségvetéssel szembeni követelések

 1358,1

 210,9

 15,53%

 2968,0

 326,9

 11,01%

 116,0

 

 2

 Költségvetéssel szembeni tartozások

 -290,4

 -62,8

 21,63%

 -290,4

 -62,8

 21,63%

 0,0

 

 3

 Egyéb nettó forintkövetelés

 -552,2

 -103,4

 18,73%

 -552,2

 -103,4

 18,73%

 0,0

 

 4

 Egyéb nettó devizakövetelés

 -1 610,0

 -158,5

 9,84%

 -1 610,0

 -158,4

 9,84%

 0,1

 

 5

 Egyéb nettó eredmény

 

 -6,4

 

 

 3,9

 

 10,3

 

 6=1+...+5

 Eredmény

 

 -120,2

 

 

 6,1

 

 126,3

 

 7=(-)2

 Költségvetés kamatbevétele

 

 62,8

 

 

 62,8

 

 0,0

 

 8=(-)1

 Költségvetés kamatráfordítása

 

 -210,9

 

 

 -326,9

 

 -116,0

 

 9=6+7+8

 Nettó költségvetési bevétel a jegybanktól

 

 -268,3

 

 

 -258,0

 

 10,3

A adósságcsere keretében a Jegybank 1996. december 31-i devizaadósságával megegyező 1749,7 milliárd forint összegű devizahitelt nyújtott a Magyar Államnak.

Ennek ellentételezéseként a kamatmentes adósság 1563,3 milliárd forintos összegét, valamint a kamatmentes adósság csökkentésére az előző években kibocsátott államkötvény-állományából 186,4 milliárd forintot az állam a (devizahitellel megegyező) mértékben előtörlesztette.

Az adósságcsere nem okozott többletterhet a költségvetés számára a tárgyévben, csupán átalakította a költségvetés jegybankkal szembeni tartozásainak szerkezetét. A jegybank költségvetéssel szembeni követelés állományán belül a kamatozó eszközök aránya nőtt. Az adósságcsere nélküli esetben a költségvetés 126 milliárd forinttal több veszteségtérítést és 116 milliárd forinttal kevesebb kamatot fizetett volna a jegybanknak, vagyis a jelenlegi helyzetnél 10,3 milliárd forinttal nagyobb költségvetési teher keletkezett volna.

3. Felhalmozás és lakásgazdálkodás

A központi költségvetés összes felhalmozási célú kiadásainak összege az 1997. évben 147,3 milliárd forint. Ezen belül a központi beruházások rendkívüli kiadásai dinamikusan nőttek az 1996. évi 67,7 milliárd forinttal szemben 94,1 milliárd forintra. (A 26,4 milliárd forint növekmény 39% folyóáras növekedésnek felel meg.)

A magánerőből való lakásépítés támogatása az előirányzott 36,6 milliárd forinttal szemben 53,2 milliárd forintra teljesült, így 16,6 milliárd forint - a költségvetési törvény szerint előirányzat-módosítási kötelezettség nélküli - előirányzat túllépés realizálódott.

A költségvetési intézmények felújítási és beruházási kiadásai 73,3 milliárd forintra teljesültek. Ezen belül a felújítás 17,2 milliárd forint.

3.1. A központi beruházások

A központi beruházások kiadásainak dinamikus növekedése a gazdaságpolitikai célokkal összhangban jelentősen hozzájárult az exportképes termelés, a munkahely teremtés alapfeltételeit biztosító termelő és nem termelő infrastruktúra fejlesztéséhez. Az infrastrukturális beruházások kiemelt növelése elősegítette a gazdasági növekedést, a vállalkozások fejlesztésének feltételeiben érdemi javulásokat eredményezett, közrejátszott az infrastruktúra felgyülemlett fejlesztési lemaradásainak csökkentéséhez.

A termelő infrastruktúra beruházásainál folytatódott a nemzetközi jelentőségű vasúti fővonalak fejlesztése, ezen belül a Budapest-Hegyeshalom korszerűsítését a központi költségvetés által felvett 2,6 milliárd forint külföldi hitel is segítette; folytatódtak a vasúti létszám kiváltó műszaki fejlesztések, a VOLÁN társaságok autóbuszparkjának rekonstrukciója, a kombinált fuvarozás fejlesztése, a légi közlekedés biztonságos - légi irányítást biztosító földi rendszereinek kiépítése, a postahivatali hálózat fontosabb beruházásai, a vízgazdálkodás területén a vízminőség - védelem, a természetes vízkincs ökológiai védelme, ezen belül a Balaton ökológiai állapotának javítása, a vízminőség javítása illetve megóvása, az egészséges ivóvizet biztosító regionális viziközmű - rendszerek főműveinek beruházásai, a kiemelt városok és a főváros szennyvíztisztítási programja, a vízkár - elhárítás beruházásai, az egyes utószabályozási munkák és a Duna rehabilitációs munkái (Duna-kanyar, Szigetköz).

Az Útalap determinációi miatt központi beruházásként folytatódott az M0 körgyűrű és három országos főút, továbbá a Záhonyi híd rekonstrukciója.

A humán infrastruktúra területein folytatódtak a felsőoktatási intézményhálózat, illetve a tudományos és szociális beruházások megvalósítása, az egyes intézmények rekonstrukciója, korszerűsítése (könyvtárak, laboratóriumok, kollégiumok, informatikai felszerelések, műszerek, szervezési beruházások stb.), egyes tudományos fejlesztési projektek felgyorsítása, kutatóhelyek korszerűsítése, a műszerezettség feltételeinek javítása. Az egészségügyben - az integrációs intézkedésekhez igazodóan - a kórház rekonstrukciók mellett nagyobb hangsúlyt kapott a diagnosztikai eszköz park megújítása.

Folytatódtak az ország védelmének korszerűsítésével és a közbiztonsági feladatokkal összefüggő fejlesztések, az ország védelmi céljait szolgáló KILÁTÓ I-VI. feladat és a légvédelem rádiólokációs felderítő -, információs - és vezetési rendszer fejlesztése.

Nagyobb ütemben folytatódtak az igazságszolgáltatás jobb ellátását biztosító beruházások és beszerzések.

A mezőgazdaság területén az előző évi nagyságrendben folytatódtak az erdőszerkezet-átalakítás, fásítás és az öntözés fejlesztés beruházásai.

3.2. A központi beruházások ágazati összetétele

Az államhatalmi és az államigazgatási szervek beruházási kiadásai az 1996. évi teljesítéshez viszonyítva mintegy 1,8 milliárd forinttal - közel 80%-kal bővültek.

Ezen belül az államhatalmi szervek és az egyéb igazgatási szervek beruházásai mintegy 10% hányadot képviselnek, míg a 90% hányadot képviselő kormányzati szervek beruházásainak teljesítése az 1996. évi tényhez képest mintegy 1,2 milliárd forinttal bővültek, mely zömmel az informatikai infrastruktúra megteremtésével van összefüggésben.

Az egészségügy ágazat beruházási kiadásai az előző évhez képest 0,5 milliárd forinttal - 22,3% - bővültek, amely néhány százalékpontos volumennövekedést is eredményezett. Ebben az ágazatban az intézmények elsősorban a kórház-rekonstrukciókra és az orvosi diagnosztikai eszközpark működőképességének megőrzésére, egyes esetekben javítására koncentrált.

Az igazságszolgáltatás beruházási kiadásai összességében mintegy 1,4 milliárd forinttal bővültek az előző évhez képest. Ez több, mint 90%-os növekedésnek felel meg. A beruházások nagyrészt az igazságszolgáltatás eszközrendszerének megteremtésével, illetve bővítésével függ össze, ezen belül az informatika és irodatechnika korszerűsítésével, illetve a bíróságok épületeinek férőhely bővítésével és rekonstrukciójával.

A közbiztonság, tűz- és katasztrófaelhárítás területén mintegy 6,8 milliárd forint beruházás valósult meg, amely mintegy 3,0 milliárd forinttal nagyobb teljesítést jelent az előző évhez képest. Ezen a területen a beruházások túlnyomórészt a tűzoltóságok eszközeinek bővítésével, korszerűsítésével, illetve a tűzoltólaktanyák kialakításával függnek össze.

A kultúra területén az 1996. évi teljesítéshez képest mintegy 1,1 milliárd forint növekedés regisztrálható. Ez azzal függ össze, hogy az új Nemzeti Színház beruházásának előkészítése 1997-ben megkezdődhetett és folytatódhattak az államiságunk 1000. éves évfordulójára készülő beruházások.

A kutatás területén a beruházások 700 millió forint felett teljesültek, mely folyóáron mintegy 38%-os növekedést jelent. A beruházások döntően a kutatás céljait szolgáló műszer- és eszközpark megújítását szolgálták.

Az oktatás területén elsősorban a felsőoktatás beruházásai említésre méltóak, ahol a Lágymányosi Egyetemi fejlesztések beruházásai kapcsán regisztrálható 11,6 milliárd forint teljesítés.

A sport területén a beruházások kiadásai közel 1 milliárd forinttal emelkedtek, ezen belül kiemelkedik a központi sportlétesítmények közül a Népstadion rekonstrukciója.

A védelem területén az 1996. évi mintegy 3,4 milliárd forint teljesítéssel szemben 4,6 milliárd forintot fordítottak beruházásokra. Ez a jelentős bővülés - mintegy 33% - elsősorban a légvédelem és a meglévő eszközállomány korszerűsítésével függ össze.

Az egyéb ágazatokon belül az adó-, pénzügyi és egyéb információ szolgáltatás, a mezőgazdaság és a közlekedés, vízügy és posta termelő infrastrukturális ágazatok területén tapasztalható jelentős, összesen mintegy 6 milliárd forint, az 1996. évi teljesítéshez képest többletberuházási kiadás.

3.3. A magánerőből való lakásépítés támogatása

Az országban 1997. évben az előző évivel közel azonos számú, 28 130 új lakásra adtak használatbavételi engedélyt. A kiadott 30 474 lakásépítési engedély is az előző évivel azonos szám. A lakásépítés mennyisége tehát az 1993-94. évi 21 000-hez képest jelentősen magasabb szinten stabilizálódott, de az építési engedélyek száma az 1995. évi csúcshoz, a 39 053-hoz képest visszaesett, bár még mindig meghaladja a befejezett lakások számát, ami a további lassú növekedésre utal.

Az építési tevékenység most már nemcsak a legszegényebb megyékben élénk, hanem Pest megyében és a fővárosban is. Rövidült az építkezések átfutási ideje is.

Növekedett az értékesítés céljára vállalkozók által épített lakások száma. Kezdett megélénkülni a városi többlakásos épületek felújítása. Folytatódott a magántulajdonban lévő lakásállomány minőségének javulása.

A költségvetési támogatások, elsősorban az új lakás építéséhez (vásárlásához) a gyermekekre tekintettel megállapított lakásépítési kedvezmény igénybevételének a legrászorultabbakra való korlátozását szolgáló 1996. évközi jogszabály-módosítás nem érte el a várt csökkenést. Főleg a vállalkozók olyan új finanszírozási módszereket alakítottak ki, amelyek a legszegényebb rétegekhez tartozók egy részének is lehetővé tették az állami kedvezmények igénybevételével a lakásépítést. Ezért az 1997. év közben jogszabály-módosítás számlabemutatáshoz kötötte a kedvezmény igénybevételét. Ennek hatása csak az év utolsó negyedében jelentkezett.

Mindezek következtében a lakásépítési támogatások jogcímén 1997. évben 53 208,5 millió forint volt a költségvetés kiadása az előirányzott 36 640 millió forinttal szemben. Ez még nominál értékben is kevesebb az 1996. évi - 1997. évi összehasonlítható jogcím szerkezetben - 58 888 millió forint kiadásnál, az előirányzat 16 568,5 millió forintos túllépése a lakásépítési tevékenység mennyiségének változatlan szintjéből következik.

A lakásépítési kedvezményre 13 162 millió forinttal több került folyósításra. Ez a hozzájutás adminisztratív feltételei szigorításának késedelmes érvényesülése következtében, továbbá a számítottnál több lakás építéséből, valamint az építők közül a kedvezményt igénybe vevő családoknak az előre becsültet meghaladó arányából következik. Ennek eredményeként elsősorban a hátrányos szociális körülmények között lévő többgyermekes családok jutottak lakáshoz.

A vállalt gyermekek megszületésének jelentős elmaradása következtében 1302 millió forinttal kevesebb kifizetés történt a megelőlegezett szociálpolitikai kedvezményre. Az előirányzatnál 788 millió forinttal kisebb összeget kellett folyósítani az 1988. december 31-e előtt hatályban volt jogszabályok alapján folyósított fix kamatozású hitelekre vállalt garancia érvényesítésére, mert csak olyan szerény értékű ingatlanok esetében került erre sor, amelyekre a folyósított kölcsönök összege is az átlagnál kisebb volt.

A költségvetés készítésekor alapul vett inflációcsökkenésnél sokkal kisebb arányban mérséklődtek a kamatok. Ezért a fixkamatok kiegészítésnél 826 millió forinttal, a törlesztési támogatásnál 3036 millió forinttal haladta meg a teljesítés az előirányzatot.

A költségvetés készítésekor tapasztalt csökkenés helyett a vállalkozói lakásépítés előre nem számított jelentős növekedése következtében az erre a célra felvett forgóeszköz hitelek kamattámogatására előirányzott 480 millió forint helyett 2011 millió forintot folyósított a központi költségvetés.

A folyósító pénzintézetekkel módosított szerződések eredményeként a pénzforgalmi áthúzódások egyenlege 438 millió forinttal kedvezőbb lett, mint az előirányzat.

4. Társadalmi közkiadások

4.1. A központi költségvetési szervek gazdálkodása

Az intézményi gazdálkodás javítását célzó makroszemléletű reform-koncepciók az állami feladatok felülvizsgálatát, ellátásának pénzügyileg vállalható, hatékonysági és szakmai szempontok szerinti újjászervezését, a közpénzek racionális és átlátható felhasználási rendjének kiépítését fogalmazzák meg.

Az intézményi mikroszféra elvárt és finanszírozható teljesítményét alapul véve - számos biztató kezdeményezés mellett - az intézményhálózatok belső struktúrájának, kapacitásának és működési, szervezési módjának átfogó felülvizsgálata a gazdaságosság, az ésszerűség követelménye alapján további erőfeszítéseket igényel. A központi intézményrendszer működésében tovább fokozandó a költségérzékenység, a költséghatékonyság, a feladat- és szervezetrendszerben a finanszírozhatóság követelményéhez való igazodás.

4.1.1. A központi költségvetési szervek gazdálkodásának főbb szabályváltozásai

A központi költségvetési szervek 1997. évi gazdálkodásának szabályozásában alapvető változás nem következett be. A jogszabály-módosítások egyrészt az 1996. évtől létrejött kincstári rendszer korszerűsítésére, továbbfejlesztésére, másrészt az adósságállomány növekedésének megakadályozására irányultak.

1997. évtől bevezetésre került a kincstári biztosi rendszer, a költségvetési szervek tartozásállományának Kincstár általi figyelemmel kísérése. A szabályozás célja, hogy a tartozásállomány alakulásáról a tárcák időben információt kapjanak, 60 napon túli tartozásállomány esetén pedig kincstári biztost kell kirendelni, akinek feladata, hogy intézkedési tervet dolgozzon ki a tartozásállomány felszámolására. A kincstári biztos intézménye önmagában is fokozta a gazdálkodási fegyelmet, mérséklő hatást gyakorol a tartozásállomány volumenére.

Új elemként jelent meg a szabályozásban a programfinanszírozás rendszere, mely a fejezeti kezelésű, céljellegű előirányzatokat érinti. A beruházásoknál már eredményesen működő, okmányokon alapuló teljesítésarányos finanszírozás kiterjesztése ezen előirányzatokra biztosítja a jóváhagyott célnak megfelelő felhasználást.

4.1.2. Az intézmények és feladatok felülvizsgálata 1997-ben

1997-ben az államháztartási reform keretében tovább folytatódott az intézmény- rendszer korszerűsítésének több éves programja. Célja továbbra is a túlméretezett, elsősorban a „klasszikus” költségvetési szervektől eltérő módon működő állami intézményi kör szűkítésének folytatása volt. Ennek egyik fontos eleme azon - teljes egészében vagy meghatározó hányadban saját bevételből működő - intézmények, intézményi részkapacitások kiemelése az államháztartásból, amelyeknél a közfeladatok ellátása, emellett vállalkozási tevékenység folytatása új szervezeti formában hatékonyabban megoldható, illetve - állami kötelezettségként - felszámolható. A reform céljai között szerepelt az intézmények működési módjának, szervezeti struktúrájának ésszerűsítése, a költségvetési gazdálkodás hatékonyságának javítása is. Ezen a téren 1996. évben jelentős előrelépés történt (ekkorra értek be a korábbi évek előkészítő munkálatai), a folyamat egy része 1997. évre húzódott át.

1997. évben kerültek ki a költségvetési körből a Gabonatermesztési Kutató Intézet, az FM Műszaki Intézet, az Öntözési Kutató Intézet, a Magyar Távirati Iroda, a Nemzeti Filharmónia hangverseny-rendezési és közönségszervezési feladatai, az Országos Munkavédelmi Képző- és Továbbképző Intézet, a Nemesfémvizsgáló és Hitelesítő Intézet nem szakhatósági feladatokat ellátó műszaki és egyéb szolgáltatói szervezetei.

1997. július 1-jével megvalósult a külügyi szolgálat és a külkereskedelmi szolgálat integrációja és ez utóbbi szolgáltatás jellegű feladatainak gazdasági társaságba való szervezése. A Külügyminisztériumhoz, illetve a külügyi hálózathoz kerültek a gazdaság-diplomáciai feladatok a hozzá tartozó létszámmal és előirányzatokkal. A külkereskedelemmel kapcsolatos szolgáltatás jellegű állami közfeladatok megrendelésére az Ipari, Kereskedelmi és Idegenforgalmi Minisztériumnál előirányzat áll rendelkezésre. A moszkvai kereskedelmi képviselet a továbbiakban is költségvetési szervként látja el feladatait.

A regionális idegenforgalmi szervezeti rendszer 1997. évben felülvizsgálatra került. Döntéselőkészítés előtt áll az egész ország területére kiterjedő regionális szervezeti rendszer létrehozása.

A Magyar Tudományos Akadémia kutatóintézeti hálózata konszolidációjának (összevonás, megszüntetés, egyetemek részére történő intézet, illetve feladat átadások) kidolgozása a rendszer döntő részét tekintve megtörtént, a szükséges határozatok megszülettek, a szervezeti változások és feladatátadások 1998. évben folyamatosan valósulnak meg.

A felsőoktatás területén is megkezdődött az integrációs folyamat. A miskolci egyetembe beolvadt a Liszt Ferenc Zeneművészeti Főiskola miskolci tanárképző tagozata. A Brunszvik Teréz Óvóképző Főiskola és a Kőrösi Csoma Sándor Főiskola összevonásával létrejött a Kőrös Főiskola, a Soproni Erdészeti és Faipari Egyetembe integrálódott a Benedek Elek Pedagógiai Főiskola. A Miskolci Egyetem Bölcsészettudományi Karral bővült, valamint nem állami főiskolaként létrejött a Nemzetközi Üzleti Főiskola.

Az államháztartási reform-folyamat ezen elemére visszatekintve megállapítható, hogy 1992-1997. években a „kiszervezések” eredményeként 110 milliárd forint kiadás, illetve bevétel és 22 720 főt kitevő létszám került ki a központi költségvetésből, 22 intézmény, illetve intézményhálózat a költségvetési intézményi körből, melyek gazdasági társaságként, vagy nonprofit szervezetként (alapítvány, köztestület, közhasznú társaság) továbbra is ellátják - többi között - közfeladataikat. Ezen közfeladatok körében állami vagyonkezelés az összes érintett kiadás (20%-a), közútkezelés (32%-a), a vízügyi intézmények vállalkozásai (4%-a), állami tartalékgazdálkodás (10%-a), felügyeleti és minőségellenőrzés; jóléti- és parkerdő-gazdálkodási (2%-a), agrárkutatási (1%), tanüzemi tevékenységek; a közszolgálati médiumok (29%-a), Magyar Távirati Iroda (1%-a), valamint a Nemzeti Filharmónia hangverseny-rendezési és közönségszervezési feladatai szerepelnek.

Az eddigi átalakulások elsősorban a nagyméretű intézmények, hálózatok körében valósultak meg, így a jövőben az intézmény- és feladat felülvizsgálatok alapján továbbra is indokoltak várhatóan egyedi, makro-szempontból kisebb jelentőségű, de az adott szolgáltatás és szervezet szempontjából jobb hatékonyságú működésre inkább esélyt adó átszervezések, intézmény-megszüntetések.

4.1.3. A bevételek alakulása

A központi költségvetési szervek összes bevétele - a fejezeti kezelésű támogatási célprogramokkal együtt - 915,6 milliárd forint volt 1997-ben, mely összeg 20,2%-kal (153,7 milliárd forinttal) magasabb az eredeti előirányzatnál (ld. az általános indokolás mellékletei között a központi költségvetési szervek mérlegét). Az összes bevétel 67%-a támogatásból, 33%-a saját bevételből származott. Ez utóbbin belül 46,8% intézményi saját folyó bevétel:

3,8% felhalmozási jellegű bevétel,

21,5% társadalombiztosítástól átvett pénzeszköz,

8% elkülönített állami pénzalapból származó pénzeszköz,

11,2% a fejezetektől, költségvetési szervektől, önkormányzatoktól átvett pénzeszköz,

8,7% államháztartáson kívüli forrású pénzeszköz.

A bevételekből a költségvetési szervek 859,8 milliárd forinttal (támogatás: 572,2, saját bevétel: 287,7 milliárd forint), a fejezeti kezelésű támogatási célprogramok 55,8 milliárd forinttal (támogatás: 40,4, saját bevétel: 15,4 milliárd forint) részesednek.

A központi költségvetési szervek és támogatási célprogramok bevételeinek alakulását 1996-1997-ben az alábbi összeállítás mutatja be.

 milliárd forintban

 Megnevezés

 1996. évi teljesítés

 1997. évi eredeti elő- irányzat

 1997. évi teljesítés

 1997/1996teljesítés %-ban

 1997. teljesítés eredeti elő- irányzat %-ban

 Változás 1997/1996

 Változás 1997. tény eredeti

 Bevételek összesen

 769,8

 761,9

 915,6

 118,9

 120,2

 145,8

 153,7

 Ebből:

 

 

 

 

 

 

 

 I. Költségvetési támogatás

 469,3

 552,4

 612,5

 130,5

 110,9

 143,3

 60,2

 II. Saját bevételek

 300,5

 209,5

 303,1

 100,8

 144,6

 2,5

 93,5

 Ebből:

 

 

 

 

 

 

 

 1. Intézmények saját folyó bevételei

 140,8

 115,1

 140,5

 99,8

 122,1

 -0,3

 25,4

 Ebből:

 

 

 

 

 

 

 

 alaptevékenység bevételei

 38,7

 47,8

 51,5

 133,1

 107,7

 12,8

 3,7

 alaptevékenységgel összefüggő bevételek

 59,6

 34,9

 49,6

 83,2

 142,1

 -10,0

 14,7

 egyéb bevételek

 13,0

 15,6

 16,3

 125,4

 104,5

 3,3

 0,7

 áfa bevétel és visszatérítés

 16,9

 10,5

 15,9

 94,1

 151,4

 -1,0

 5,4

 kamat bevételek

 2,9

 0,2

 0,3

 10,3

 150,0

 -2,6

 0,1

 2. Felhalmozási és tőkejellegű bevételek

 2,8

 3,5

 11,2

 407,1

 325,7

 8,4

 7,7

 3. Támogatások, visszatérülések, átvett pénzeszközök

 156,9

 90,0

 138,5

 88,3

 153,9

 -18,4

 48,5

 Ebből:

 

 

 

 

 

 

 

 Társadalombiztosítástól átvett pénzeszköz

 56,5

 51,1

 64,5

 114,2

 126,2

 8,0

 13,4

 Elkülönített alapoktól átvett pénzeszköz

 32,2

 19,0

 24,1

 74,8

 126,8

 -8,1

 5,1

 Fejezettől, költségvetési szervtől átvett pénzeszköz

 21,1

 5,8

 35,7

 169,2

 615,5

 14,6

 29,9

 Államháztartáson kívülről átvett pénzeszköz

 30,9

 13,3

 14,2

 46,0

 106,8

 -16,7

 0,9

 4. Korábban nyújtott kölcsönök visszatérülése

 

 0,9

 0,9

 

 100,0

 0,9

 0,0

4.1.3.1. A költségvetési támogatás

A központi költségvetés 1997. évi eredeti támogatási előirányzatként 507,8 milliárd forintot tartalmazott a működési költségvetésre. Év közben a fejezetek támogatási előirányzata 64,3 milliárd forinttal, 12,7%-kal nőtt. A változások a következők voltak:

 

 milliárd forintban

 1997. évi eredeti támogatási előirányzat:

 

 507,8

 Az 1996. évi zárszámadási törvény szerint [1997. évi CXI. tv. 21. § (12) bekezdése] Ebből:BRFK intézményi beruházásokraOTSH Gerevich Aladár KözalapítványnakOTSH Wesselényi Miklós KözalapítványnakNépjóléti Minisztérium energia áremelés ellentételezésére

 1,30,20,30,5

      2,3

 Egyházi nemzetközi rendezvényekre és egyházi ingatlanok rendezésére a Kormányzati rendkívüli kiadásokból [2058/1997. (III. 5.) Korm. határozat; 1119/1996. (XII. 13.) Korm. határozat; 1064/1997. Korm. határozatok]

 

 0,2

 A megszűnő kereskedelmi kirendeltségek feladatainak ellátásához a Külszolgálati célelőirányzat terhére [2161/1997. Korm. hat.]

 

 1,1

 Külügyminisztériumnak az Egyéb vegyes kiadások terhére [2387/1997. Korm. hat.]

 

 0,1

 Az Oroszországi Föderáció államadóssága ellentételezéseként 1996-1997. években beszállított haditechnikai termékek pénzügyi elszámolása [2283/1997. (IX. 18.) Korm. határozat; 2426/1997. (XII. 20.) Korm. határozat]

 

 28,9

 Az Oroszországi Föderáció területén létrehozott magyar hadisírok a Nemzetközi elszámolások terhére [2427/1997. Korm. hat.]

 

 0,1

 A központi költségvetés általános tartaléka terhére [több kormány-határozat]

 

 14,6

 A bérpolitikai céltartalék képzése [2037/1997. Korm. hat.] és felhasználása [több Korm. hat.

 

 -6,79,9

 A helyi önkormányzatok gyermekvédelmi, valamint a normatív támogatásából [1997. évi LXXVII. tv.]

 

 0,8

 A B.-A.-Z megyei válságkezelő programra átcsoportosítás támogatási célprogramról [2345/1996. Korm. hat.]

 

 1,1

 Egyéb növekedés

 

 6,1

 Együtt az összes előirányzat-növekedés

 

 58,5

 Módosítás nélkül túlléphető előirányzatok

 

 5,8

 Összesen (növekedés):

 

 64,3

 1997. évi teljesített támogatási előirányzat: 

 

 572,1

4.1.3.2. A saját bevételek

A központi költségvetési szervek - a fejezeti kezelésű támogatási célprogramokkal együtt -1997. évben 303,1 milliárd forint bevételt értek el, mely 93,6 milliárd forinttal - 44,6%-kal - magasabb az eredeti előirányzatnál, az 1996. évi 300,5 milliárd forint befolyt bevételnél pedig 2,6 milliárd forinttal - 0,8%-kal - több.

Az alaptevékenység bevételei 51,5 milliárd forintra teljesültek, az 1996. évi 38,7 milliárd forint teljesítéshez képest 12,8 milliárd forinttal - 33,1%-kal - nőttek, míg a tervezett 47,8 milliárd forinttal szemben ez 7,7%-os többletnek felel meg. Nagy részük hatósági díjak és az illeték jellegű bevételek emelkedéséből (feladatbővülés, díjtételemelés) származik. Ezen bevételek pontosabb tervezésének irányába hatott az a költségvetési szabályozás, hogy e bevételek előirányzatot meghaladó többletének 50%-át használhatják fel az intézmények, a másik 50%-a a központi költségvetést illeti meg.

Az alaptevékenységgel összefüggő egyéb bevételek összege (alaptevékenység során létrehozott áru- és készletértékesítés bevétele, az alaptevékenység körében végzett szolgáltatások ellenértéke, a nyereség nélkül tovább számlázott szolgáltatások ellenértéke) 49,6 milliárd forintot tett ki, ami az 1996. évi teljesítésnél 10,0 milliárd forinttal, 16,8%-kal kevesebb, de 14,7 milliárd forinttal - 42,1%-kal - magasabb az eredeti előirányzatnál. Ez a teljes bevételi összeg 16%-a, összességében nem meghatározó.

Az intézmények egyéb bevételei 16,3 milliárd forintot tettek ki, ami 0,7 milliárd forinttal 4,5%-kal magasabb az eredeti előirányzatnál. A növekmény túlnyomó része a helyiségek tartós és eseti bérbeadásának bevétel-emelkedéséből származik. Az általános forgalmi adó bevétel és visszatérülés 15,9 milliárd forint volt, ami 5,4 milliárd forinttal, 51,4%-kal haladta meg az eredeti előirányzatot. A kamatbevételek tervezett összege 0,2 milliárd forint, a teljesítés pedig 0,3 milliárd forint volt.

A felhalmozási és tőkejellegű bevételek 11,2 milliárd forintra teljesültek, ami 7,7 milliárd forinttal több az eredeti előirányzatnál, az előző évihez képest 8,4 milliárd forinttal növekedett.

A támogatások, kiegészítések és átvett pénzeszközök jogcímein az elért bevétel az összes intézményi és célprogram-bevétel felét teszi ki, összege 138,5 milliárd forint volt. Ez a tervezett előirányzatot 48,5 milliárd forinttal - 58,9%-kal - haladja meg. Az átvett pénzeszközök növekedése teszi ki a saját bevételek összes túlteljesítésének 51,8%-át. Ezek a bevételek nehezen tervezhetők, év közben egyedi döntésekkel, sok esetben egyszeri jelleggel jutnak hozzá az intézmények, a támogatási célprogramok bevételei pedig a befizetések alapját képező tényezők változásától függőek. A társadalombiztosítási alapoktól átvett pénzeszközök a teljesítményfinanszírozás miatt nem tervezhetők pontosan.

A tervezettől való eltérés 60 milliárd forintot megközelítő összegéből a társadalombiztosítási alapoktól átvett pénzeszköz a tervezettet 13,4 milliárd forinttal (26,2%-kal) haladta meg, az elkülönített állami pénzalapoktól átvett pénzeszköz 5,1 milliárd forinttal (26,8%-kal) volt több a tervezettnél, a fejezeten belüli és a más fejezettől átvett pénzeszköz 29,9 milliárd forinttal (515,5%-kal), az államháztartáson kívülről (külföldről, vállalkozásoktól, lakosságtól stb.) átvett pénzeszközök összege pedig megegyezik az eredeti előirányzattal.

A vállalkozási tevékenység bevételei között az ahhoz kapcsolódó áru értékesítés és szolgáltatás bevételei jelennek meg, melyek tervezett összege 6,1 milliárd forint, a teljesítés 7,5 milliárd forint volt. A tevékenység az előző évihez képest csökkenő tendenciát mutat. A csökkenés döntő része a saját bevételből működő intézmények átszervezéséből adódik, de jelentősen mérséklődött a vállalkozási tevékenység a meglévő intézmények körében is.

Összefoglalóan megállapítható, hogy a saját bevételek alakulására, illetve tervezésére együttesen hatott az infláció, a támogatások reálértékének csökkenése, a bevételeket terhelő befizetési kötelezettségek bevezetése. Az átvett pénzeszközök tekintetében - az ismertetett okok következtében - az inflációt meghaladó mértékű jelentős túlteljesítés mutatkozik. Hasonló a tendencia a (kisebb volumenű) alaptevékenységgel összefüggő un. egyéb bevételeknél. Az államháztartás feladatai és forrásai megalapozottabb meghatározásához szükséges a kritikus tervezési elemeknél reálisabb, a várható folyamatokat korrekten tükröző előirányzatok kialakítása.

4.1.4. A kiadások együttes és ágazatonkénti alakulása

A központi költségvetési szervek 1997. évi kiadásai 831,9 milliárd forintot tettek ki (ld. a 11. számú mérleg melléklet költségvetési szervek támogatással, illetve saját bevétellel fedezett kiadásai sorok). Ez az előző évi tényszámot 159,5 milliárd forinttal, 23,7%-kal haladta meg. Az 1997. évi tervezetthez képest 130,8 milliárd forint (18,6%) a kiadások többlete. Az 1997. évi eredeti kiadási előirányzat nagymérvű túlteljesülésének mintegy 40%-a az év folyamán költségvetési támogatást növelő intézkedésekből és elszámolásokból, mintegy 60%-a a központi költségvetési intézmények saját bevételeinek a tervezettet jelentősen - 94 milliárd forinttal - meghaladó növekményéből adódott.

A kiadások tervezettől eltérő alakulásának, növekményének - a tervezett 63,3 milliárd forinthoz képest 194,1 milliárd forint volt - főbb összetevői támogatási forrásból az alábbiak voltak:

Az Országgyűlés az elmúlt év novemberében módosította az 1997. évi költségvetési törvényt (1997. évi CXI. törvény 21. §), amelynek értelmében összességében mintegy 2,3 milliárd forint többlettámogatást kapott a BRFK (1288,4 millió forint) a Teve utcai rendőrségi-komplexum beruházásának pénzügyi elszámolása céljából, a sportról szóló 1996. évi LXIV. törvénnyel összhangban Gerevich Aladár Nemzeti Sport Közalapítvány a totó játékadója 100%-a (220,0 millió forint), Wesselényi Miklós Nemzeti Ifjúsági és Szabadidő Sport az Egészséges Életért Közalapítvány a sorsolásos játékok játékadója 12%-a (280,0 millió forint) tényleges teljesülése mértékéig többlettámogatást kapott, valamint sor került az energiaár-emelés lakossági terheinek részleges ellentételezésére (500,0 millió forint).

A Külkereskedelmi szolgálat feladatainak átszervezésével kapcsolatos kiadásokra a X. Miniszterelnökség fejezet, Külszolgálat célelőirányzat terhére 1,1 milliárd forint támogatás-többlet került át az év során a 2161/1997. (VI. 26.) Korm. határozatban foglaltaknak megfelelően a Külügyminisztérium és az Ipari, Kereskedelmi és Idegenforgalmi Minisztérium fejezethez. Ez arra szolgált, hogy az 1997. június 30-tól megszűnő külföldön működő kereskedelmi kirendeltségek által ellátott kereskedelempolitikai feladatokat a diplomáciai és konzuli képviseletek keretein belül, míg a kereskedelemfejlesztési feladatokat az ITD Hungary Magyar Befektetési és Kereskedelemfejlesztési Rt. által létrehozott Kereskedelmi Szolgálat irodahálózata útján láthassa el. Ez utóbbiak irányításába és finanszírozásába a három köztestületi formában működő gazdasági kamara bekapcsolódása arányában fokozatosan csökkenthető az állami hozzájárulás.

Magyar Honvédség szárazföldi erőinek technikai színvonalát javította az Oroszországi Föderáció államadóssága terhére beszállított 93 db BTR 80 típusú páncélozott harcjármű, melynek értéke - a fogyóanyagokkal együtt - mintegy 29,0 milliárd forint volt. A beérkezett haditechnikai eszközök pénzügyi elszámolása költségvetési támogatásként a Honvédelmi Minisztérium fejezetnél jelentkezett. Hasonló módon az államadósság terhére került elszámolásra az Oroszországi Föderáció területén 1997-ben létrehozott magyar hadisírok költsége 105,8 millió forint összegben.

A költségvetés általános tartalékának terhére a központi költségvetési szervek támogatása év közben 14,6 milliárd forinttal növekedett, amely az általános tartalék felhasználásának közel 90%-ának felel meg. Ennek keretében többek között a rendőrség adósságállományának rendezésére és feladataira 3,7 milliárd forint, az 1998. évi választások előkészítésére 2,5 milliárd forint, az SFOR-erők kötelékében való részvételhez 1,6 milliárd forint, az új okmánycsalád bevezetésével kapcsolatos feladatokra 0,7 milliárd forint, a felsőoktatásban és kutatásban dolgozók egyszeri kereset-kiegészítésére 0,5 milliárd forint, a röntgengéppark és sugárterápiás eszközpark fejlesztésére 0,5 milliárd forint került átcsoportosításra év közben a költségvetés általános tartalékából. A fejezetek között a következők részesültek a legnagyobb arányban a központi tartalékból év közben: Belügyminisztérium (56%), Honvédelmi Minisztérium (13%), Művelődési és Közoktatási Minisztérium (6%).

Központi céltartalékot kellett képezni a társadalombiztosítási járulék alapjának szélesítésével, az egészségügyi hozzájárulás bevezetésével, az 1997. évben megvalósuló létszámcsökkenésekkel összefüggő egyszeri kifizetésekkel kapcsolatos többletkiadások, valamint a fejezetek központi igazgatásában foglalkoztatott felsőfokú iskolai végzettségű köztisztviselők illetménykiegészítése, a vezetői illetménypótlék, az idegennyelv-tudási pótlék emelése részbeni, illetve teljes fedezetére. A céltartalékra 6,7 milliárd forint év közbeni - már az 1997. évi költségvetésről szóló törvény rendelkezései között előírt - átcsoportosítása teremtett fedezetet, csökkentve valamennyi fejezet előirányzatát támogatásuk arányában, fejezeten belül differenciáltan. A költségvetési törvényben az előirányzatok átcsoportosítására kapott felhatalmazás alapján a Kormány a bérpolitikai céltartalék (előirányzat-módosítási kötelezettség nélkül teljesülő) előirányzatán összesen 9,8 milliárd forintot használt fel a fent említett többletkiadások fedezetére (ld. még a 4.1.8.2. pontot).

A költségvetési törvényt módosító 1997. évi LXXVII. törvény alapján a helyi önkormányzatok rendszeres gyermekvédelmi támogatás tartalékának terhére a népegészségügyi intézetek (493,0 millió forint), a családsegítő központok (200,0 millió forint) és az előzetes letartóztatásba kerülő fiatalkorúak elhelyezésének támogatása (100,0 millió forint) összesen mintegy 0,8 milliárd forinttal emelkedett meg.

A költségvetési törvény és módosítása alapján előirányzat-módosítási kötelezettség nélkül teljesülő kiadásokra összesen 5,8 milliárd forint a tervezettet meghaladó felhasználásra került sor az FM állatkártérítés (376,3 millió forint), a MüM polgári szolgálatok feladat ellátására (9,1 millió forint), az MKM, NM humán szolgáltatások normatív támogatására (3954,7 millió forint), az APEH, VPOP személyi és tb járulék kiadásaira (1391,6 millió forint), valamint sportalapítványok támogatására (33,5 millió forint).

A tervezett kiadásoktól való eltérés meghatározó tényezője volt 1997-ben a központi költségvetési szervek saját bevételei teljesülésének nagyarányú többlete, mely 94,4 milliárd forinttal - 48,9% - magasabb az eredeti előirányzatnál (amely 193,2 milliárd forint volt), és az 1996. évi befolyt bevétellel lényegében azonos szinten teljesült. A bevételek összes túlteljesülésének 62,2%-át az átvett pénzeszközök növekedése tette ki. A bevételek ezen köréhez - nehezen tervezhető módon - pályázatok útján, továbbá egyéb teljesítményelven, sok esetben egyszeri jelleggel jutnak hozzá az intézmények, s a központi költségvetés, illetve az államháztartás egészét tekintve ez halmozódásként jelenik meg. Az intézmények alaptevékenysége során létrehozott áru- és készletértékesítés, valamint szolgáltatás nyújtás ellenértéke 14,7 milliárd forinttal - 42,1%-kal - magasabb az eredeti előirányzatnál, az 1996. évi teljesítésnél viszont 10,0 milliárd forinttal kevesebb. Jelentősen túlteljesültek mind az előző évihez (8,6 milliárd forint), mind az 1997. évi eredeti előirányzathoz képest (7,9 milliárd forint) a felhalmozási és tőkejellegű bevételek. (A saját bevételek alakulásával részletesen a 4.1.3.2. pont foglalkozik.)

A felsőoktatás a prioritást élvező ágazatok közé tartozott, költségvetési támogatása az átlagosat jelentősen meghaladó mértékben nőtt. A felsőoktatás kiadásai 24,6 milliárd forinttal, 22,6%-kal, támogatása 16,0 milliárd forinttal, 27,3%-kal haladták meg az előző évit. A többlet részben a hallgatólétszám növekedésével, részben - a felsőoktatás reformprogramja teljesülésének egyik eredményeként - új, illetve bővülő, jórészt automatikusan finanszírozási kötelezettséget jelentő támogatási formákkal függ össze.

A nappali tagozaton hallgatók száma a Művelődési és Közoktatási Minisztérium felügyelete alá tartozó felsőoktatási intézményekben 120 000 fő, ami 8,3%-os növekedést jelent. Az állami intézményekben összesen 136 ezer, az egyházi és alapítványi intézményekben 17 ezer hallgató tanult. Az államilag finanszírozott első éves hallgatók száma 42 ezer fő nappali tagozatos, valamint 9 ezer fő esti-levelező tagozatos volt, és megközelítően 25 ezren szereztek oklevelet. Az oktatók száma 19 853 fő, a hallgatók számánál kisebb mértékben nőtt, így az egy oktatóra jutó hallgatók száma 7,7-re emelkedett.

A módosított felsőoktatási törvény 1996. szeptember 1-jén lépett hatályba, ennek költségvetési kihatása 1997. év egészében érvényesült. A hallgatólétszámmal arányosan nőtt a hallgatók normatív pénzbeni támogatása, valamint az intézmények képzési előirányzata. A differenciáltan kalkulált képzési normatívákon alapuló támogatás egy része az oktatók minőségi béremelésére szolgált. Bevezetésre került a Széchenyi Professzori Ösztöndíj, amelyet első ízben 500 oktatónak ítéltek oda.

Felsőoktatási programfinanszírozásra - amely a képzési előirányzattal párhuzamosan alakul - 3160,0 millió forintot fordítottak, amelyből az oktatáshoz kapcsolódó vagy azt kiegészítő tevékenységekhez, új szakok és programok indításához, a tankönyvkiadáshoz, taneszköz-fejlesztéshez nyújtottak támogatást. Szakmai könyvek és folyóiratok beszerzésére 500,0 millió forint, a hallgatók tankönyv- és jegyzettámogatására 111,0 millió forint szolgált.

A Felsőoktatási Fejlesztési Alapprogram előirányzatai beruházási, felújítási, infrastruktúra és informatika fejlesztési célokhoz 1715,0 millió forint összegben pályázati alapon nyújtott támogatást finanszíroztak. Felsőoktatási, kutatási támogatásra 1600,0 millió forint szolgált, amely az intézmények között részben teljesítménymutatók és a doktorandusok száma szerint, részben pályázatos rendszerben került felosztásra.

Kulturális célokra a Művelődési és Közoktatási Minisztérium 18 433,8 millió forintot fordított, az előző évinél 18,3%-kal többet. Ezen belül a nemzeti kulturális intézmények kiadásai 12 405,4 millió forintot, támogatásuk 9413,3 millió forintot tettek ki. Folytatódott a kulturális intézmények átalakítása. A Nemzeti Filharmónia koncertszervező és rendező tevékenységének ellátására 3 közhasznú társaságot alapítottak, az Állami Hangversenyzenekar és Énekkar pedig költségvetési intézményként működik tovább. A Táncfórum és az INTERART szintén új szervezeti formában végzi tevékenységét. Az Operaház reformját 170,0 millió forinttal, az új Nemzeti Színház felépítését koordináló kormánybiztosi iroda működését 35 millió forinttal támogatta a költségvetés.

Közművelődési, közgyűjteményi, művészeti feladatok, rendezvények, produkciók a kulturális célfeladatok előirányzatból részesültek 654,4 millió forint támogatásban. A magyar államiság ezeréves, valamint a forradalom és szabadságharc 150. évfordulója megünneplésének előkészítését 360,0 millió forint szolgálta. A Mozgókép Alapítvány 879,0 millió forint, az Alkotóművészeti Közalapítvány 400,0 millió forint támogatásban részesült.

A Nemzeti Kulturális Alapról szóló törvény 1996. év folyamán módosult, ennek következtében szélesedett a kulturális járulék fizetésére kötelezett termékek és szolgáltatások köre. A törvénymódosítás 1997-ben már egész éves hatással érvényesült, így az Alap bevételei az előző évihez képest 37,6%-kal, 2688,8 millió forintra emelkedtek. Ezzel a kultúra számottevő kiegészítő támogatásokhoz jutott.

Kidolgozásra került a kulturális javak védelméről és a muzeális intézményekről, a nyilvános könyvtári ellátásról és a közművelődésről szóló törvény, amelyet az Országgyűlés decemberben fogadott el, így költségvetési hatásai 1997. évben még nem érvényesülhettek.

Közszolgálati műsorszolgáltatók finanszírozása

A közszolgálati műsorszolgáltatókat illető, a rádiózásról és televíziózásról szóló - módosított - 1996. évi I. törvényben meghatározott támogatási kötelezettségeit az állam egyrészről a vele szemben fennálló adósságaik beszámításával és elengedésével, másrészről az Országgyűlés fejezetnél elkülönítetten előirányzott támogatással teljesítette. Mindezt a számlával igazolt tényleges műsorterjesztési költségekhez kellett igazítani. A végrehajtás során azonban konstrukciós és gyakorlati gondok jelentkeztek. Mindenekelőtt: az előirányzat mértéke nem korlátozta a médiumokat megrendeléseiknél, a tényleges költségek mindhárom műsorszolgáltatónál meghaladták az előirányzat összegét, és értelmezési vita keletkezett a „műsorterjesztési költségek” fogalom tényleges tartalma tekintetében. Ezen túl a számlák egy része a tárgyév után érkezett meg, így a túlköltés ellenére fel nem használt előirányzatot kellett törölni a költségvetési év zárásakor.

Az ennek nyomán kialakult helyzetet a részletes indoklásban a 14. §-hoz kapcsolódó szövegrész mutatja be. E szerint 343,4 millió forint fel nem használt előirányzat mellett 863,4 millió forint értékű számlaösszegnek megfelelő támogatás nem került átutalásra. Ebből 403,4 millió forint nem minősül műsorterjesztési költségnek, így a támogatás meghatározásánál nem veendő figyelembe, függetlenül attól, hogy a számlák benyújtásakor ez még nem volt felderíthető.

Indokolt a fel nem használt előirányzat mértékéig utólagosan folyósítani az 1997. évről elmaradt támogatást az 1998. évi előirányzat terhére, ezért a törvény tartalmaz erre vonatkozó felhatalmazást. Ennek során 6,8 millió forint elengedett adósságot is be kell számítani.

A beszámításokat is tartalmazó előirányzat összegét meghaladó költségek a költségvetési törvénynek az előirányzatban megfogalmazódó rendelkezése értelmében az állam támogatási kötelezettségének szempontjából nem veendők figyelembe.

A költségvetés 408 millió forinttal támogatta a Magyar Rádió művészegyütteseit, és 3800 millió forint átalányösszeggel váltotta meg a szociális okokból az üzemben tartási díj fizetése alól felmentettek kötelezettségét.

A tudományos kutatás finanszírozási feltételei jelentősen javultak 1997-ben, a költségvetési támogatás az előző évihez képest 30%-kal növekedett. A Magyar Tudományos Akadémiánál - külön költségvetési támogatás biztosításával - megkezdődött a kutatóintézeti hálózat konszolidációja, melynek keretében elindult az intézményhálózat tematikai fejlesztési programjának, alapellátásának kialakítása, illetve a konszolidációval kapcsolatos telephely helyreállítási és költöztetési feladatok végrehajtása. Az intézményi kezdeményezésű, illetve a konszolidáció keretében elrendelt létszámcsökkentések kiadásaira központilag biztosított támogatás állt rendelkezésre. 1997. január 1-jétől került sor az akadémikusi és doktori tiszteletdíjaknak - a vonatkozó kormányrendeletnek megfelelően - a mindenkori minimálbér alapján történő folyósítására. Az alap- és alkalmazott kutatásokat, fejlesztéseket pályázati rendszerben támogató OTKA és KMÜFA költségvetési támogatása együttesen 42,5%-kal növekedett 1997-ben, amely egyre nagyobb számú benyújtott pályázat elfogadását és megvalósítását tette lehetővé.

Az államhatalmi és államigazgatási szervek támogatása meghaladta az 57 milliárd forintot, mely az előző évi teljesítéshez képest 15,3 milliárd forinttal - 36,7%-kal - magasabb. Ennek alakulásában közrejátszott, hogy 1997. évben már számolni kellett az 1998. évi képviselőválasztások részbeni költségkihatásával (2 milliárd forint), az illetmények 17%-os növekedését, illetve a felsőfokú iskolai végzettségű köztisztviselői körben végrehajtott illetménykiegészítés emelését e körben szinte teljes egészében költségvetési támogatásból kellett fedezni. A fővárosi és megyei közigazgatási hivatalok feladatköre 1997. évtől lényegesen bővült, mely részben támogatás-átcsoportosítással, részben támogatásnövekedéssel járt.

A támogatások növekedése mellett a kiadási lehetőség is jelentősen emelkedett az előző évi teljesítéshez viszonyítva, mivel az 77,5 milliárd forintot tett ki az előző évi 50,7 milliárd forinthoz képest. Ezen összegek jelzik, hogy a támogatás növekedése mellett a bevételi teljesítés több mint kétszeresére emelkedett, vagyis az 1996. évben teljesített 11 milliárd forinttal szemben az 1997. évi teljesítés meghaladta a 23 milliárd forintot.

Az államhatalmi szerveknél 4 milliárd forinttal magasabb a támogatás az 1996. évi teljesítésnél, melyből 2 milliárd forint az 1998. évi képviselő-választásokkal összefüggésben teljesített kiadás, míg a fennmaradó rész nagyobb hányadát az illetményemelésre biztosított előirányzatok teszik ki.

A kormányzati szervek és feladatok támogatása 9 milliárd forinttal haladja meg az 1996. évit, a saját bevételek több, mint kétszeresére való emelkedése mellett. A tényszámok alakulását nagymértékben befolyásolja, hogy az igazgatási címeken történik meg sok esetben egyes fejezeti kezelésű előirányzatként tervezett célfeladatok elszámolása, jelentős a korábban már említett illetményemelések támogatásnövekménye. Ezen túlmenően pl. itt jelenik meg a Külügyminisztériumban létrehozott Integrációs Államtitkárság többlete (0,7 milliárd forint).

Az egyéb igazgatási szervek és feladatok 17,5 millió forintot kitevő támogatása 2,5 milliárd forinttal magasabb az 1996. évi teljesítésnél, a saját bevételek 7 milliárd forintról 16,3 milliárd forintra növekedtek. Ennek alakulását a szervezet és feladatváltozások indokolták, pl. a fővárosi és megyei közigazgatási hivataloknál, a Miniszterelnöki Hivatalnál a Központi Beszerző Irodánál.

Az igazságszolgáltatási ágazat támogatása 1997. évben meghaladta a 34,6 milliárd forintot, mely összeg 26%-kal magasabb az 1996. évi teljesítésnél. A kiadási lehetőséget befolyásolta, hogy a saját bevételek az előző évi 3,2 milliárd forintról 4,3 milliárd forintra növekedtek. Az előirányzatok alakulását jórészt meghatározta e területen is, hogy az illetményemelések és a bírói pótlék növekedésének 5,9 milliárd forintot kitevő kihatását szinte teljes egészében támogatásból kellett fedezni. Ezen túlmenően már tervszinten beépültek az előirányzatokba egyes többletfeladatok, inflációs hatások költségei (pl. 0,3 milliárd forint gazdasági bűnözés visszaszorítására, 0,3 milliárd forint postai, energia áremelések fedezetére, 0,2 milliárd forint a fogva-tartottak élelmezési kiadásainak növelésére).

A közbiztonság, tűz- és katasztrófaelhárítás kiadásai 1997-ben 36,8%-kal, támogatása 26,9%-kal nőtt az előző évhez képest. Az átlagosnál jelentősebb növekedést főképp a Rendőrség megerősítését, az akkut forráshiány mérséklését célzó évközi intézkedések, illetve a Rendőrségi Igazgatási Központ átadásának pénzügyi lebonyolítása okozták.

A Rendőrség kiadása 40%-kal, míg támogatása 26,8%-kal nőtt. A kiadásnövekedés főként évközi módosítások révén valósult meg. A Rendőrségi Igazgatási Központ ingatlancseréjéhez kapcsolódóan az 1996. évi zárszámadási törvényben az általános forgalmi adó befizetési kötelezettség teljesítéséhez az Országgyűlés 1 288,4 millió forinttal növelte a testület kiadási előirányzatát. Az ingatlancserével továbbá - pénzforgalom nélkül - a bevételi és kiadási előirányzat 8 101,8 millió forinttal nőtt. A Kormány több határozatában foglalkozott a testületnél jelentkező forráshiány, tartozásállomány mérséklésével, a Rendőrség megerősítéséhez szükséges technikai fejlesztésekkel, amelyek eredményeként a támogatási előirányzat összesen 4.188,6 millió forinttal nőtt.

A Kormány által jóváhagyott, összességében 8,5 milliárd forintos fejlesztési program eredményeként a Tűzoltóság részére 1997-ben 34 db tűzoltó gépjárműfecskendő beszerzése valósult meg. A további, mintegy 160 db fecskendő átadása két év alatt folyamatosan történik.

A védelem kiadásai 12,4%-kal, támogatása 19,4%-kal nőtt az előző évhez képest, melynek révén - a más ágazatokba sorolt pl. államhatalom és államigazgatás, egészségügyi, oktatás kultúra, szociális ellátás stb. kiadásokat is figyelembe véve - a GDP-ből való részesedése 1,4%, amely 0,1%-kal magasabb az előző évinél.

Az Országgyűlés 88/1995. (VII. 6.) határozatának megfelelően tovább folytatódott a Magyar Honvédség szerkezeti korszerűsítése. A létszám 11%-kal csökkent, azonos mértékben - mintegy 13%-kal - érintve a hivatásos- és sorállományt, valamint a közalkalmazottakat. A hadsereg professzionista jellegű átalakulásának irányába hatott a szerződéses állomány létszámának 67,1%-os mértékű növekedése.

A Magyar Honvédség megőrizte működőképességét, teljesítette a békefenntartás, a NATO Békepartnerségi Program területén vállalt nemzetközi kötelezettségeket. Befejeződött a haderőreform első, közép távú szakasza, megteremtődött a stabilizáció és a minőségi fejlesztés - ezen belül a NATO interoperabilitási feladatok végrehajtásának - lehetősége.

A Határőrségnek mind a kiadása, mind a támogatása 17,7%-kal nőtt az előző évi teljesítéshez képest. Megkezdődött a Határőrség szervezeti továbbfejlesztéseként a hivatásos állományra történő átállás. A kormányhatározatoknak megfelelően megkezdődött a határvadász századok sorállományának kivonása, amelynek során 3234 fő sorkatona helyett felvételre került 788 fő hivatásos és közalkalmazotti állomány. Az időszakban a századok harcértéke, kiképzettsége, alkalmazhatósága csökkent, ugyanakkor megkezdődött a hivatásos századok felállítása, újonnan felvett állomány képzése.

Az egyéb ágazatok tevékenysége igen sokrétű. Magába foglalja többi között a mezőgazdaság, vízügy, közlekedés, a gazdasági tevékenységet segítő szolgáltatás, az adó-, pénzügyi és egyéb információ szolgáltatás, a nemzetközi kapcsolatok, az állami vagyonkezelés, a környezetvédelem feladatait és intézményeit. Az ágazatok 1997. évben teljesített kiadása 192,4 milliárd forint, a teljesített bevétel 205,1 milliárd forint volt. Ez utóbbinak 48,5%-a saját bevételből, 51,5%-a költségvetési támogatásból származik. Az ágazatok kiadása az előző évhez képest 29,1 milliárd forinttal (17,8%), a költségvetési támogatás 27,9 milliárd forinttal (35,8%) növekedett a saját bevételek 17,5 milliárd forinttal (21,3%) emelkedtek. A kiadás növekedésének 96,0%-át a támogatás emelése, a fennmaradó növekményt saját bevételek fedezték.

A költségvetési támogatás közel 28 milliárd forintos növekedésén belül jelentősen, 39,3%-kal, 14,5 milliárd forinttal emelkedett az adó-, pénzügyi és egyéb információ szolgáltatás ágazat támogatása, döntően az Adatfeldolgozó Hivatal, az Adó- és Pénzügyi Ellenőrzési Hivatal, a Vám és Pénzügyőrség, valamint a Magyar Államkincstár fejlesztése és a feladatellátás hatékonyságának javítása érdekében. A mezőgazdasági ágazat 3,6 milliárd forint támogatás növekedéséből 2,6 milliárd forint, az állatkártérítés átcsoportosításából 1,0 milliárd forint, a szakigazgatási intézmények és a célfeladatok támogatás emelkedéséből származik. A nemzetközi kapcsolatok támogatása 4,5 milliárd forinttal (39,7%) növekedett. Az egyéb szervezetek támogatása 6,7 milliárd forinttal (55%) nőtt. E körbe került átcsoportosítással 1997. évben a Honvédelmi Minisztérium háttérintézményeinek költségvetés teljesítése 4,1 milliárd forint támogatással, 2,6 milliárd forinttal nőtt az előző évhez képest a Miniszterelnöki Hivatal Ellátó Szolgálata, a TÁKISZ-ok, a környezetvédelmi célelőirányzatok, valamint a munkaügyi központok támogatása. A vízügy, posta, közlekedés, a gazdasági tevékenységet segítő szolgáltatás, a közösségi társadalmi szervezetek, az állami vagyonkezelés valamint a hatóságok és felügyeletek költségvetési támogatása összességében 1,4 milliárd forinttal csökkent.

Az ágazatokból intézmény-kiszervezés (közúti és autópálya igazgatóságok, minőségellenőrző intézetek, külkereskedelmi szolgálat) következtében a kiadás és a bevétel 19,0 milliárd forinttal csökkent az 1996. évihez képest. Az Országos Munkaügyi és Módszertani Központ és a munkaügyi központok 1997. évben kerültek a központi költségvetési körbe, ezzel az ágazat kiadása 11,3 milliárd forinttal, a saját bevételek 12,1 milliárd forinttal, a támogatás 0,6 milliárd forinttal növekedett az előző évi teljesítéshez viszonyítva.

4.1.5. Az előirányzat-maradványok alakulása

A központi költségvetési szerveknél az alaptevékenység ellátásával összefüggően a gazdálkodás során 1997. évben 69,2 milliárd forint előirányzat-maradvány keletkezett. Az előző évek felhasználatlan előirányzat-maradványa 9,6 milliárd forint, így az összes megtakarítás 78,8 milliárd forint. A képződött maradvány 6,3 milliárd forinttal haladja az előző évit.

Jelentősebb volumenű előirányzat-maradvány - az előző évekhez hasonlóan - a kiterjedt intézményhálózattal, illetve szakmai programok, célfeladatok, támogatási célprogramok finanszírozásával megbízott fejezeteknél képződött (Földművelésügyi Minisztérium, Ipari, Kereskedelmi és Idegenforgalmi Minisztérium, Környezetvédelmi és Területfejlesztési Minisztérium, Közlekedési, Hírközlési és Vízügyi Minisztérium, Művelődési és Közoktatási Minisztérium, Népjóléti Minisztérium).

Az előirányzat-maradvány alakulásában - az előző évhez hasonlóan - csak kismértékben játszott szerepet a vállalkozási tevékenység pénzforgalmi eredményének az alaptevékenység ellátására történő visszaforgatása.

Az intézmények önrevízió keretében felülvizsgálták előirányzat-maradványukat, s a jogszabályi előírásoknak megfelelően kimutatták az előirányzat-maradvány azon részét, amely a szabályozásnak megfelelően nem illeti meg a költségvetési szerveket. Az államháztartásról szóló törvény értelmében a Pénzügyminisztérium a fejezetek összesített maradványait felülvizsgálta, és 4 tárcánál 0,2 milliárd forint önrevízión felüli elvonást eszközölt. Így az összes elvonandó maradvány 5,9 milliárd forint, az előző évi hasonló összegnél 12,9 milliárd forinttal kevesebb. Az elvonásra kerülő összegből az ágazati és célfeladatok maradványa közel 4 milliárd forint. A felajánlott, illetve a felülvizsgálat alapján elvonandó összegek a központi költségvetés 1998. évi bevételét képezik.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa az 1998. évi felhasználási lehetőségeket növeli.

A központi költségvetési szervek költségvetésének végrehajtása során keletkezett folyó évi maradvány 4,2 milliárd forint, amely a központi költségvetés egyenlegét javította.

4.1.6. A vállalkozási tevékenység alakulása

A központi költségvetési szervek 1997. évi vállalkozási tevékenységéből származó bevétel összege 7,5 milliárd forint volt, ami az 1997. évi kiadási előirányzat 0,7%-át teszi ki, tehát az össztevékenységhez viszonyított aránya ma már igen alacsony. Ide tartozó tevékenységek például a vállalkozói szféra által megrendelt szolgáltatások, kutatási- fejlesztési munkák, árutermelés. A teljesített bevétel 2,2 milliárd forinttal marad el az 1996. évi teljesítéstől. A pénzforgalmi eredmény ugyancsak 2,2 milliárd forint volt, az előző évivel azonos szinten alakult. Az alaptevékenység ellátására az intézmények 0,8 milliárd forintot forgattak vissza, ami az előző évhez képest 0,2 milliárd forinttal kevesebb. A vállalkozási tartalék igénybevétele, illetve felhasználása 0,8 milliárd forint volt, ami tárgyi eszköz-beszerzési, illetve létesítési, személyi ösztönzési, szociális és kulturális célokat szolgált.

4.1.7. A vagyon alakulása

A költségvetési szervek éves beszámoló keretében eszközeikről és forrásaikról a számviteli törvény előírásai szerint mérleget készítenek.

A központi költségvetési szervek körében a tárgyi eszközök (ingatlanok, gépek, berendezések, járművek) - és az átadott eszközök nélküli - mérleg szerinti nettó könyv szerinti értéke meghaladta az 1361,46 milliárd forintot, ami 1,8%-kal növekedett az előző költségvetési évhez képest. (A számviteli előírások alapján a tárgyi eszközöket könyvi értéken tartják nyilván. Az aktivált beruházások költségei és a felújítások növelik a könyvi értéket, míg a diktált kulcsok alapján elszámolt értékcsökkenés azt mérsékli.)

Az intézményi körben nyilvántartható immateriális javak (14,98 milliárd forint) és a tárgyi eszközök együttes bruttó értéke 1960,6 milliárd forint. A teljesen (0-ig) leírt eszközök bruttó értéke meghaladta a 209,7 milliárd forintot, ennek 80,5%-a a gép, berendezés, felszerelés. Az eszközállomány bruttó értékének növekedéséből a térítésmentes átvételek 200 milliárd forintot, a beszerzések, létesítések 105,1 milliárd forintot, a felújítások 14 milliárd forintot tettek ki.

Az üzemeltetésre átadott eszközök értéke 21,1 milliárd forint.

A tárgyi eszközökön belül az ingatlanok bruttó könyvi értéke 21,9%-kal, a gépek, berendezések, felszerelések értéke 5,9%-kal növekedett, a tárgyi eszközök nettó/bruttó aránya 70%, 2,1%-kal nőtt az előző évhez képest.

A forgóeszközök értéke 1996. évhez képest 210,4 milliárd forintról 231,3 milliárd forintra, 9,9%-kal nőtt, ezen belül a készleteké 76,8 milliárd forintról 80,3 milliárd forintra 4,6%-kal növekedtek a követelések, ezen belül az adósok tartozása is. Az értékpapírok állománya tovább csökkent, 844,3 millió forintra.

4.1.8. Létszám és személyi kifizetések

A központi költségvetési szerveknél a személyi juttatások 1997. évi eredeti előirányzata 256,4 milliárd forint, a módosított előirányzat 283,8 milliárd forint, a teljesítés 276,8 milliárd forint volt. Összesen tehát 25,1 milliárd forinttal, 9,7%-kal nőtt az eredeti előirányzat, mely módosítás 25%-a kormányzati, illetve 33% a felügyeleti szervi hatáskörben történt, a döntő rész (42%) intézményi kezdeményezésre - bevételi többletekből - valósult meg.

A teljesítés 7 milliárd forinttal (2,5%) maradt el a módosított előirányzattól. Jelentős az elmaradás (12,7%) az állományba nem tartozók juttatásainál és a rendszeres személyi juttatásoknál (4,5%). A nem rendszeres személyi juttatások 4,8%-kal nőttek.

A személyi juttatásokon belül a teljes munkaidőben foglalkoztatottaknál a rendszeres személyi juttatások teljesítése 184,4 milliárd forintot tett ki, ami 6,7 milliárd forinttal kevesebb az eredeti előirányzatnál. A munkavégzéshez kapcsolódó juttatások (jutalom, túlóra díj stb.) 37,6 milliárd forint, amely viszont 16,4 milliárd forinttal meghaladta az eredeti előirányzatot. A többlet döntő többségét (14,1 milliárd forint) jutalmak kifizetésére fordították.

A rendszeres személyi juttatások egy főre jutó éves összege 697,3 ezer forint, a munkavégzéshez kapcsolódó juttatásoké 141,9 ezer forint, összesen 893,2 ezer forint volt. A növekedés 3,7%-kal magasabb az eredeti előirányzatban tervezett juttatások szintjénél, és 23,2%-kal magasabb a bruttó átlagkereset az előző évhez viszonyítva. Ez reálértéken - 18,3%-os inflációval szemben - közel 5%-os reálérték emelkedést jelent a keresetek meghatározó részénél.

A foglalkoztatottak sajátos juttatásai (végkielégítés, jubileumi jutalom, napidíj stb.) 15,2 milliárd forintot tett ki, ez 6,6 milliárd forinttal több az eredeti előirányzatnál. A személyhez kapcsolódó költségtérítés (ruházati, közlekedési költségtérítés, üdülési hozzájárulás stb.) 12 milliárd forint, a növekedés itt is jelentős (13,6%-os). A részmunkaidőben foglalkoztatottak és az alkalmazott nyugdíjasok személyi juttatásai összesen 4,7 milliárd forintot tettek ki, 1,3 milliárd forinttal többet a tervezettnél.

Az állományba nem tartozók juttatásai (megbízási díjak, tiszteletdíj, szerzői díj stb.) összege 12,5 milliárd forint, bár összességében közel 11%-os csökkenést mutat az eredeti előirányzathoz képest, a teljesítés így is kétszerese az 1996. évinek.

A fegyveres erők és rendvédelmi szerveknél az állományba nem tartozók (tartalékos- és sorállomány) juttatásai 2,8 milliárd forintot tettek ki, itt közel 7%-os a csökkenés az eredeti előirányzathoz képest. Ez összhangban van a haderő-reformmal, melynek végrehajtása során a HM-nél a tartalékos- és sorállomány csökkent, a határőrségnél megszűnt.

A bérpolitikai intézkedések végrehajtásáról a 4.1.8.2. pontban történik meg a beszámolás.

A központi költségvetési intézményeknél foglalkoztatottak létszámának alakulását elsősorban a működőképesség fenntartásával összefüggően megvalósult intézményi, illetve fejezeti kezdeményezésű létszámcsökkenések befolyásolták, 1997-ben központilag elrendelt létszámcsökkentés nem volt.

Az 1996. évi tényleges éves átlaglétszámhoz viszonyítva a teljes munkaidőben foglalkoztatottak száma 8,5 ezer fővel (3,1%-kal) csökkent, a részmunkaidőben foglalkoztatottak és az alkalmazott nyugdíjasok száma csaknem változatlan. Összességében így 8,6 ezer fővel (3,1%-kal) mérséklődött a munkaviszonyban foglalkoztatottak éves átlaglétszáma. Elsősorban a működőképesség fenntartásával, a feladatok racionalizálásával összefüggően valósult meg a fejezeteknél, intézményeknél létszámcsökkenés. Az ezzel kapcsolatos többletkiadások fedezetére a költségvetés két ütemben nyújtott egyszeri támogatást a képzett céltartalék terhére. Az összes létszámcsökkenésből az intézményi kiszervezések eredményeként több, mint ezer fővel csökkent a foglalkoztatott létszám (Magyar Távirati Iroda, Gabonatermesztési Kutató Intézet, Nemzeti Szakképzési Intézet).

A megvalósult létszámcsökkenés (kiszervezések nélkül) a központi költségvetési szerveknél 7,2 ezer fő, alapvetően két fejezetnél koncentrálódott. A Honvédelmi Minisztériumnál 4,3 ezer fős, a Művelődési és Közoktatási Minisztériumnál 2,1 ezer fős csökkenés valósult meg, ami a teljes csökkenés 60%-a, illetve 14%-a. Az ezzel összefüggő egyszeri összes kiadás 3,6 milliárd forint, a költségvetési támogatás 3,1 milliárd forint volt (a kiadás fennmaradó részét intézményi saját bevételből finanszírozták). Az intézmények a létszámcsökkenésből felszabaduló előirányzatokat illetményemelésre, juttatásra stb. használhatták fel.

4.1.8.1. A létszám ágazatonkénti alakulása

1997-ben végeredményben 19,8 ezer fővel csökkent - egyes intézménycsoportoknál 6 ezer főt meghaladó létszámemelkedés mellett - a központi költségvetési intézményeknél foglalkoztatottak létszáma 1996-hoz képest, ami 5,9%-os létszámfogyást jelent. Ebből 8,6 ezer fő a munkaviszonyban foglalkoztatottak és 11,2 ezer fő az állományon kívüliek száma.

Ez utóbbi csökkenés elsősorban a fegyveres szervek átalakításának következménye, mely szerint jelentősen csökkenteni kell a sorkatonai- és tartalékállományt, valamint a hallgatói létszámot.

Összegében és arányában is a kultúra területén volt tapasztalható a legnagyobb mértékű - 7,3 ezer fős - apadás, mely főként a Magyar Rádió, valamint a Magyar Televízió részvénytársasággá történő átalakulásával és annak következményeivel magyarázható. Az oktatás területén hasonlóan alakult a helyzet, itt a csökkenés mintegy 7 ezer fő (11%-os) az 1996. évhez képest. Ebből 3,1 ezer fő az alap- és középfokú oktatás területét és 3,5 ezer fő a felsőoktatást érintette. Előbbinél a MH Középfokú Tanintézetekkel kapcsolatos átszervezés, utóbbinál a bérmegállapodásokon kívül az üres álláshelyek zárolása és a nem oktatókat érintő elbocsátások hatása a meghatározó. Kiemelkedő a vízügy, posta, közlekedés ágazatában megvalósult 4,8 ezer fős csökkenés, melyet elsődlegesen a Közúti és Autópálya Igazgatóságok kiszervezése eredményezett. Mintegy 3,7 ezer fős a csökkenés a védelmi ágazatban, összhangban a korszerű fegyveres erővé átalakítás folyamatával. Az egészségügyi reform folyamatában egyre inkább előtérbe kerül a struktúraátalakítás, ennek keretében több intézménynél került sor létszám-racionalizálásra. A csökkenés mintegy 2000 fő. A külkereskedelmi szolgálat gazdasági társasággá történő alakulásának hatása a nemzetközi kapcsolatok ágazatban megmutatkozó létszámváltozás. Az intézménykorszerűsítés, a feladatellátás hatékonysági, szakmai és minőségi szempontú újragondolásának eredményeként a kormányzati szervek (411 fő), a gazdasági tevékenységet segítő szolgáltatás (110 fő), a hatóságok, felügyeletek (173 fő), valamint az üdültetés, szálláshely szolgáltatás (168 fő) területén is létszámcsökkenések következtek be.

Az egyéb szervezeteknél jelentkező jelentős mértékű emelkedés (6000 fő) oka alapvetően a Munkaügyi Központok központi költségvetési körbe való visszaszervezése (4,7 ezer fő). Kismértékű emelkedés tapasztalható továbbá az államhatalmi szervek (7,7%), a mezőgazdaság (7,9%), az adó-, pénzügyi és egyéb információszolgáltatás (10%), valamint az állami vagyonkezelés területén (3,7%).

A központi költségvetési intézményeknél foglalkoztatottak létszáma ágazatonként

  ÁGAZAT MEGNEVEZÉSE

 1996. évi teljesítés 

 1997. évi teljesítés

 Változás

 Megoszlás (%)

 Megoszlás változása

 

 (fő)

 (fő)

 (fő)

 (%)

 1996

 1997

 

 Egészségügy

 33 633

 31 700

 -1 933

 94,3

 10,0

 10,0

 0,0

 Szociális ellátás

 1 887

 1 882

 -5

 99,7

 0,6

 0,6

 0,0

 Üdültetés, szálláshely szolgáltatás, vendéglátás

 49

 281

 -168

 62,6

 0,1

 0,1

 0,0

 OKTATÁS

 63 115

 56 143

 -6 972

 89,0

 18,8

 17,8

 -1,0

 Alap- és középfokú oktatás

 4 945

 1 818

 -3 127

 36,8

 1,5

 0,6

 -0,9

 Felsőfokú oktatás

 56 419

 52 956

 -3 463

 93,9

 16,8

 16,8

 0,0

 Egyéb oktatás

 1 751

 1 369

 -382

 78,2

 0,5

 0,4

 -0,1

 Kultúra

 14 587

 7 249

 -7 338

 49,7

 4,3

 2,3

 -2,1

 Sport

 1 093

 1 085

 -8

 99,3

 0,3

 0,3

 0,0

 Kutatás

 7 885

 7 535

 -350

 95,6

 2,3

 2,4

 0,0

 ÁLLAMHATALOM ÉS ÁLLAMIGAZGATÁS

 17 479

 17 184

 -295

 98,3

 5,2

 5,4

 0,2

 Államhatalmi szervek

 1 589

 1 711

 122

 107,7

 0,5

 0,5

 0,1

 Kormányzati szervek és feladatok

 6 617

 6 206

 -411

 93,8

 2,0

 2,0

 0,0

 Egyéb igazgatási szervek és feladatok

 273

 9 267

 -6

 99,9

 2,8

 2,9

 0,2

 Védelem

 75 518

 71 866

 -3 652

 95,2

 22,5

 22,7

 0,3

 Közbiztonság, tűz- és katasztrófa-elhárítás

 49 234

 48 356

 -878

 98,2

 14,7

 15,3

 0,6

 Igazságszolgáltatás

 19 456

 18 884

 -572

 97,1

 5,8

 6,0

 0,2

 EGYÉB ÁGAZATOK

 51 378

 53 794

 2 416

 104,7

 15,3

 17,0

 1,7

 Mezőgazdaság

 5 931

 6 397

 466

 107,9

 1,8

 2,0

 0,3

 Vízügy, posta, közlekedés

 14 441

 9 630

 -4 811

 66,7

 4,3

 3,0

 -1,3

 Gazdasági tevékenységet segítő szolgáltatás

 769

 659

 -110

 85,7

 0,2

 0,2

 0,0

 Adó-, pénzügyi és egyéb információszolgáltatás

 16 987

 18 693

 1 706

 110,0

 5,1

 5,9

 0,9

 Nemzetközi kapcsolatok

 2 216

 1 499

 -717

 67,6

 0,7

 0,5

 -0,2

 Egyéb szervezetek

 7 530

 13 571

 6 041

 180,2

 2,2

 4,3

 2,1

 Állami vagyonkezelés

 376

 390

 14

 103,7

 0,1

 0,1

 0,0

 Hatóságok, felügyeletek

 3 128

 2 955

 -173

 94,5

 0,9

 0,9

 0,0

 ÖSSZESEN:

 335 714

 315 959

 -19 755

 94,1

 100,0

 100,0

 0,0

4.1.8.2. Az 1997. évi bérpolitikai intézkedések

Bérpolitikai intézkedések végrehajtására a költségvetési törvény 950 millió forintos célelőirányzatot biztosított, mely az év folyamán e törvény szerint a tárcáktól elvont további 8.000 millió forint összeggel egészült ki. A rendelkezésre álló előirányzat így összességében 8.950 millió forint volt.

A bérpolitikai keret felhasználása a következők szerint alakult:

 

 millió forint

 

 köztisztviselők illetménykiegészítésének, vezetői- és idegen nyelv tudási pótlékának emelésére

 4 022

 

 a fegyveres és rendvédelmi szervek hivatásos állományú tagjai illetménykiegészítésének növelésére

 155

 

 a központi költségvetési szerveknél a tárgyévben megvalósuló létszámcsökkenésekkel összefüggő többletkiadások támogatására

 3 480

 

 a Honvédelmi Minisztérium haderőreformmal kapcsolatos szervezeti, létszám-, ellátási rend és feladatváltozások végrehajtásának támogatására

 700

 

 a Magyar Rádió, a Magyar Televízió és a Magyar Távirati Iroda átszervezésével kapcsolatos létszámcsökkenés támogatására

 990

 

 a társadalombiztosítási járulék alapjának szélesítésével (személyi jövedelemadó-előleg alappal egyező), az egészségügyi hozzájárulás (a foglalkoztatót a foglalkoztatottak után terhelő adótípusú fizetési kötelezettség, mely az egészségügy finanszírozását szolgálja) bevezetésével összefüggő többletkiadások támogatására

 530

 

 Összesen:

 9 877

A teljesítés - a költségvetési törvény alapján - előirányzat-módosítási kötelezettség nélkül 927 millió forinttal haladja meg az eredeti előirányzatot.

4.1.9. A fejezeti kezelésű előirányzatok alakulása

4.1.9.1. Humánszolgáltatások normatív támogatása

A szociális és egészségügyi, valamint a közoktatási és nevelési közfeladatokat ellátó egyházak, társadalmi szervek, alapítványok, közalapítványok, közhasznú társaságok, valamint a humánszolgáltatásokat főtevékenységként végző magánszemélyek a központi költségvetésből az általuk nyújtott humánszolgáltatásokhoz normatív támogatásban részesültek. Az állami hozzájárulás a költségvetési törvényben a helyi önkormányzatok részére azonos jogcímeken és azonos feltételek mellett megállapított normatívákon alapult. A korábbi évektől eltérően a közoktatási feladatokat ellátó gazdálkodó szervezeteknek is mód volt ilyen támogatást nyújtani a normatíva 30%-ának megfelelő összeggel. A nem állami felsőoktatási intézmények normatív támogatása a módosított felsőoktatási törvény előírásai szerint külön előirányzat-csoporton történt.

A nem állami intézmények részére kiutalt normatív támogatás összege 1996. évhez képest jelentősen növekedett. Ennek oka a normatíva összegek emelkedése, új normatíva fajták bevezetése, valamint az átalakult, illetve újonnan induló intézmények, az ellátottak és gondozottak számának növekedése. A közoktatásban a kiutalt normatív támogatás 9,2 milliárd forint, mely az előző évit 18,9%-kal haladta meg. Az egyházi fenntartású iskolák száma 16-tal, az alapítványi, magánintézmények száma 69-cel növekedett. A nem állami közoktatási intézményekben a tanulók létszáma az előző évhez képest 60 ezer fővel emelkedett. A szociális és egészségügyi közfeladatokat ellátó nem állami intézmények támogatására átutalt összeg 48%-kal haladta meg az előző évit.

4.1.9.2. Társadalmi szervezetek támogatása

A társadalmi önszerveződések közül a pártok a párttörvénynek megfelelően, választási eredményeik alapján kapják támogatásukat. Az egyházak támogatása a közvetlen költségvetési támogatásból, valamint az egyházak által működtetett intézmények normatív támogatásából, és átengedett bevételként a magánszemélyek személyi jövedelemadójának 1%-ából (24,7 millió forint) áll. A műemlékek rekonstrukciójára 829 millió forint állt rendelkezésre

A társadalmi szervezetek közül a Magyar Vöröskereszt, a Magyarok Világszövetsége, a MTESZ, a TIT a Magyar Nyelv és Kultúra Nemzetközi Társasága, valamint a Magyar-Máltai Szeretetszolgálat rendelkezik előirányzattal. A fogyatékosokat képviselő és segítő szervezetek névreszóló előirányzattal rendelkeznek, a többi - országos, vagy regionális jelentőségű - társadalmi szervezet pedig pályázat útján részesülhet az országgyűlés fejezetnél előirányzott működési támogatásban. A tárcák is támogatják tevékenységüket attól függően, hogy milyen mértékben vállalnak át állami feladatot. A helyi önkormányzatoktól származó támogatások címzettjei túlnyomórészt a helyi jelentőségű társadalmi szervezetek. Átengedett bevételként az adófizetők rendelkezése alapján személyi jövedelemadójuk 1%-a első alkalommal ebben az évben jutott a társadalmi szervezeteknek és az alapítványoknak. 1997-ben ez a juttatás 1670,3 millió forint. A kisebbségi szervezeteknél az előző évhez hasonlóan alakult a támogatások struktúrája. Az alapítványok támogatása jelentőségükhöz igazodik, akár nevesítetten, akár pályázati vagy egyéb úton, például humánszolgáltatásaikhoz nyújtott normatív támogatással jutottak hozzá.

A társadalmi feladatokat ellátó magánintézmények normatív támogatásban részesülnek.

A helyi önkormányzatok által nyújtott támogatások minden kategóriában növekedtek, valamelyest jelezve, hogy 1997-ben anyagi helyzetük nagyobb mértékben tette lehetővé a társadalmi önszerveződések támogatását. Az egyházak, az alapítványok és a magánintézmények központi forrásból származó támogatásának változása az általuk nyújtott szolgáltatások, állami feladatvállalások bővülésével magyarázható.

 A társadalmi önszerveződések támogatása 1996 - 1997-ben millió forintban

 Megnevezés

 1996.

 1997.

 %

 Nemzeti és etnikai kisebbségi szervezetek

 

 

 

 Országgyűlési fejezetből

 65

 70

 107,70

 más fejezetekből

 85

 103,7

 122,00

 helyi önkormányzatoktól

 74,3

 92,8

 124,80

 Összesen:

 224,30

 266,5

 118,80

 Pártok

 

 

 

 Országgyűlési fejezetből

 1 017,7

 1652,9

 162,50

 Összesen:

 1 017,7

 1652,9 

 162,50

 Társadalmi szervezetek

 

 

 

 Országgyűlési fejezetből

 1 491,3

 1 306,6

 0,87

 más fejezetekből

 4 523,9

 2 908,3

 0,64

 helyi önkormányzatoktól

 5 109,0

 7 284,4 

 142,50

 Összesen:

 11 124,2

 13 169,6

 118,40

 

 

 

 

 Egyházak

 

 

 

 fejezetektől

 15 585,4

 15 400,7

 98,80

 helyi önkormányzatoktól 

 767,7

 1 129,4

 147,10

 szja

 

 24,7

 

 Összesen:

 16 353,1

 16 613,4

 101,60

 

 

 

 

 Alapítványok

 

 

 

 fejezetektől

 17 373,3

 14 920,8

 85,80

 helyi önkormányzatoktól 

 2 018,6

 3 799,3 

 188,20

 Összesen:

 13824,9

 18 803,4

 96,90

 

 

 

 

 Magánintézmények

 

 

 

 fejezetektől

 872,7

 856

 98,00

 helyi önkormányzatoktól 

 117,2

 144,9

 123,60

 Összesen:

 989,9

 1 000,9

 101,10

 

 

 

 

 Társ.i szervezetek, kisebbségi szervezetek és Alapítványok szja támogatása

 Társadalmi önszerveződések együttesen

 

 

 

 Országgyűlési fejezetből

 2 902,1

 3 029,5

 104,30

 más fejezetekből

 38 440,3

 34 189,5

 88,90

 helyi önkormányzatoktól

 8 086,8

 12 450,8

 153,90

 szja

 

 1695,00

 

 Mindösszesen:

 49 429,2

 51 364,8

 103,90

4.1.9.3. Támogatási célprogramok

Az 1997. évben a támogatási célelőirányzatok második éve működtek az ágazati hovatartozásuk alapján egy-egy minisztérium fejezeti kezelésű előirányzataként. Ez 17 célelőirányzatot jelent hét központi fejezetnél. A működésük a nemzetgazdaság komplex céljainak finanszírozását segítette elő. Az 1997. évi költségvetési törvény 16,3 milliárd forint saját bevétel mellett 44,5 milliárd forint támogatást irányzott elő a feladat-ellátásra. A 2345/1996. (XII. 11.) Korm. határozat a Borsod-Abaúj-Zemplén megyei integrált szerkezet-átalakítási program végrehajtása érdekében forrás átcsoportosítás történt a gazdaságfejlesztési, a mezőgazdasági alaptevékenységek beruházásai, illetve a területfejlesztési célelőirányzatok terhére.

A saját bevételek összességében a tervezett szint alatt realizálódtak, amely 15,4 milliárd forint bevételt jelent. A kiadások meghaladták az adott évi előirányzatot, amely többletre az igénybevett 40,4 milliárd forint támogatáson felül az előző évi maradványok felhasználása szolgált fedezetül.

Az 1997. évi költségvetésben, és ezen belül a központi intézményi körben prioritásként lett megjelölve a kutatási és fejlesztési ráfordítások gdp-hez mért arányának növelése. Ezen célkitűzést az OTKA és a KMÜFA részére nyújtott támogatások révén segítette a központi költségvetés. Az OTKA programokra benyújtott 2093 pályázat közül 1097 nyert támogatást, több mint 1,9 milliárd forint odaítélésével. A befogadott pályázatok 1/5-e a 35 éven aluli fiatal kutatóké. A felhasználás szerint 19,6%-ban társadalomkutatás, 45,7%-ban élettelen természettudományi, 34,7%-ban élettudományi területen működő kutatásokat támogattak. Az OTKA által támogatott pályázatok több évig működnek, amelyekről a pályázóknak évente szakmai és pénzügyi beszámolót kell készíteni. Ezek értékelése alapján folyósítják a következő évre esedékes támogatást.

A prioritásként kezelt terület másik, összegszerűségében lényegesen nagyobb pénzügyi lehetőségekkel rendelkező célprogramja az OMFB Tanácsának döntési hatáskörébe tartozó KMÜFA. A felhasználás jogcímeit a 98/1996. (VII. 10.) Korm. rendelet határozza meg. 1997. évben új pályázatok indultak a folyamatban lévők mellett. A finanszírozásra rendelkezésre álló forrásból 3748 szerződésre 5690 tételszámú folyósítás történt, amely részben visszatérítendő, részben végleges juttatásként lett kifizetve. Összesen 9,82 milliárd forint kiadást teljesített a célelőirányzat, amelyből 3,8 milliárd forint alkalmazott K+F pályázatra, 2,0 milliárd forint K+F műszerpályázatra fordítódott.

Az agrár szféra területén hét támogatási program működik, amelyek közül négy szakterülethez kapcsolódó célprogram /állattenyésztés, termőföld minőségi védelme, halgazdálkodás, vadgazdálkodás/ jogszabályok által meghatározott saját bevételből gazdálkodik. Az erdészeti közcélú feladatok előirányzat 3,2 milliárd forint bevétel mellett 200 millió forint támogatásban részesült. Az adott területről befolyt bevételekből kerülnek folyósításra a támogatások nagyrészt pályázati és kisebb részben normatív úton ezen célelőirányzatoknál.

A mezőgazdasági alaptevékenységek beruházásai célprogram rendelkezett a legmagasabb költségvetési támogatással (21,7 milliárd forint). A támogatási rendszere 1997. évben módosult. Pályázati úton lehetett támogatáshoz jutni építési- és ültetvénytelepítési beruházásokhoz, amelyekhez nyújtható támogatás mértéke növekedett az előző évhez képest. A mezőgazdasági gépvásárlások támogatási konstrukciója automatikus. A tényleges teljesítés 19,5 milliárd forint volt, amelyből 11 milliárd forintot gépvásárlásra, 1,0 milliárd forintot ültetvénytelepítésre utaltak ki. Az 1997. évi támogatási konstrukció lehetővé tette, hogy a létrejött beruházások értéke meghaladja a 60,0 milliárd forintot. Ez az érték közel 45%-kal meghaladta az 1996. évi teljesítést.

Az ipari tárcánál működő célelőirányzatok a K+F tevékenységen túl a gazdaságfejlesztés, az idegenforgalom és piaci intervenció területén működnek. A gazdaságfejlesztési célelőirányzat - 1996. január 1-jétől - komplex célrendszer szerint nyújt támogatást az ipar szerkezetváltásához és a kereskedelem fejlesztéséhez. A jelentősebb támogatási területek alakulása: külföldi működőtőke bevonás, beruházások ösztönzésére 4,5, kereskedelemfejlesztésre 3,1, a kis- és középvállalkozások támogatására 2,0 milliárd forintot utaltak ki. A kis- és középvállalkozások támogatási összege a PHARE által nyújtott segélyt is tartalmazza. A címen belül található még elkülönítve két világkiállításon való magyar részvétel előkészítésére szolgáló előirányzat. A turisztikai célelőirányzatból történő teljesítések elsősorban az ország-image kialakítását szolgálják. A költségvetési törvényben meghatározott vállalkozói befizetések képezik a költségvetési támogatás mellett a felhasználható keretet. Az idegenforgalom kedvező alakulását mutatja a tervezett bevételek túlteljesülése. A támogatások elsősorban pályázati úton voltak igénybevehetők.

Az ipari és a földművelési tárcánál működő célprogramok részben területfejlesztési célok - elsősorban a legsúlyosabb helyzetű megyék (B.-A.-Z, Nógrád, Szabolcs) fejlesztési programjai - megvalósítását is szolgálják. A támogatási rendszerből adódóan azonban elsősorban a KTM fejezetében működő területfejlesztési célfeladatok előirányzata támogatja az egyes térségek a gazdasági szerkezetváltásával, munkahelyteremtéssel összefüggő tevékenységeket. A törvényi kiadási előirányzatot növelte a 6,2 milliárd forint előző évi maradvány és az előirányzatokhoz képest közel 0,3 milliárd forint bevételi többlet. A támogatások beruházásokhoz kapcsolódnak, a teljesítések a költségvetési éven túl realizálódnak, így alakult ki az előirányzat 4,1 milliárd forint kötelezettségvállalással terhelt maradványa. A tényleges támogatások 60%-a, 4,5 milliárd forint munkahelyteremtő beruházásokhoz kapcsolódott, míg a további támogatások infrastrukturális, és K+F célokat szolgáltak.

A KTM fejezetében szereplő előirányzaton túl 7 milliárd forint privatizációs bevétel is rendelkezésre állt területfejlesztés feladatokra, amelyből a 30/1997. (IV. 18.) OGY határozat szerinti decentralizációs elvek alapján 5,2 milliárd forint került felosztásra a megyék között. A központi keret döntően kiemelt munkahelyteremtő beruházások, ipari parkok megvalósítását, térségi programok kidolgozását segíti elő. Az odaítélt támogatások, összességében 53 milliárd forint értékű (ezen belül 35 milliárd forint munkahelyteremtő) beruházás megvalósítását teszik lehetővé.

Költségvetési támogatásból rendelkezik forrással még a gyermek- és ifjúsági alapprogramok, illetve a volt Nemzeti Sport Alap Belügyminisztériumba történt integrálódása után létrehozott sportot támogató célelőirányzat.

A kötelező gépjármű felelősségbiztosítás 1991. július 1. előtti rendszeréből származó kötelezettségek teljesítését - kár- és járadékfizetések - a Pénzügyminisztérium fejezetben lévő kárrendezési előirányzat biztosítja. A kiadásokat első sorban költségvetési támogatás fedezi.

A támogatási célprogramok működésének részletes beszámolóit a „Fejezeti indoklás” kötetei tartalmazzák.

A központi költségvetés 1997. évi végrehajtásának mérlege (11. számú melléklet) kiadásainál a támogatási célprogramok támogatással fedezett kiadásai sor teljesítési adata tartalmazza a Kisvállalkozói Garancia Alap megszűnésével kapcsolatos elszámolások 11,4 milliárd forintos összegét, amely a központi költségvetési szervektől származó befizetéseknél is megjelenik a bevételeknél.

4.2. A Kincstári Vagyoni Igazgatóság 1997. évi tevékenysége

Az 1997. évi tevékenység végzése az Áht. és 183/1996. (XII. 11.) Korm. rendelet előírásai szerint történt, amely alapvetően a kincstári vagyonnyilvántartás kialakításának megkezdését, a minőségileg megváltozott kincstári vagyonhasznosítás (vagyonkezelésbe adás, értékesítés) megvalósítását, a vagyonkezelők által végzett tevékenység ellenőrzését, valamint a KVI saját kezelésében lévő kincstári eszközök - korlátolt anyagi lehetőségek által megszabott - fenntartását, üzemeltetését foglalja magába.

A jelzett funkciók jogszerű, gyakorlati végrehajtása érdekében elkészültek és kiadásra kerültek a 183/1996. Korm. rendelet által előírt szabályzatok, a kincstári vagyon értékesítésére és versenyeztetésére, vagyonkezelési jogának megszerzésére vonatkozó versenyeztetésre, gazdálkodásának tulajdonosi ellenőrzésére, valamint nyilvántartására kiterjedően.

A tulajdonosi jogok gyakorlásának elsődleges feltétele volt a kincstári tulajdon konkrét felmérése, részben az államháztartási körben, részben az egyéb gazdálkodók területén. Ezen feladatot Igazgatóságunk 1997. évben meghatározóan elvégezte a következők szerint.

A tárgyi időszakban hivatalosan megjelent a Kincstári Vagyon-nyilvántartási Szabályzat, melyben egyértelműen definiálásra került az információ szolgáltatás tárgyát képező vagyoni kör, valamint a vagyonkezelők adatszolgáltatási kötelezettsége, a határidők illetve szakmai sajátosságok meghatározásával.

A kincstári tulajdonra vonatkozó adatok feldolgozása speciális informatikai háttér megteremtését teszi szükségessé, amelynek megvalósítására tett előkészületek 1997-ben elkezdődtek (szakmai háttér kiválasztása versenyeztetés útján).

A 183/1996. Korm. rendelet 22. § (2) bekezdése értelmében a központi költségvetési szervekkel, mint alanyi jogú vagyonkezelőkkel 1997. december 31-ig meg kellett kötni a vagyonkezelési szerződéseket. Ennek a célja a kincstári vagyonnal való optimális, szakszerű gazdálkodás elősegítése, a KVI Magyar Államot képviselő tulajdonosi funkcióinak deklarálása, gyakorlása, a tárgyszerű ellenőrzés megvalósítása mellett.

A KVI részletes elszámolása a fejezeti indokolás kötetben a Pénzügyminisztérium fejezet 9. címénél található.

4.3. A Társadalombiztosítási Alapok és a központi költségvetés kapcsolata

4.3.1. A társadalombiztosítás által folyósított ellátások

4.3.1.1. Családi támogatások

A családi pótlék jogcímen ténylegesen teljesített kiadás a tervezett előirányzatot 3%-kal, 3579,4 millió forinttal lépte túl. A Kincstár által az Egészségbiztosítási Alap felé e célra átutalt összeg 220,5 millió forinttal haladta meg a tényleges kiadásokat. A tervezett kiadás túllépésének oka, hogy a viszonylag nagyvonalúan meghatározott jövedelemhatár - a bejelentési- és ellenőrzési rendszer problémái miatt - a költségvetés készítésének időpontjában számítottnál kevesebb megtakarítást eredményezett. 1997. májusától a családi pótlék családtípusonként differenciált összegei az inflációt jelentősen meghaladóan, 23-42% közötti mértékben növekedtek az Országgyűlés azon szándékával összhangban, hogy ellentételezze ezen ellátási forma előző években bekövetkezett reálértékvesztését. Ezzel egyidejűleg sor került a családi pótlékra jogosító jövedelemkorlát várható inflációnak megfelelő mértékű emelésére, ami az jelenti, hogy a 21 200 forint egy főre jutó havi nettó átlagjövedelmet el nem érő családok váltak jogosulttá az ellátás teljes összegére, a 21 200-23 000 forintos egy főre jutó havi átlagos jövedelem között pedig 50%-os mértékű családi pótlékra volt jogosult a család. Az egész évet figyelembe véve, a családi pótlék havi átlaga - tekintettel arra, hogy a jelzett emelés hatása csak június hónaptól jelentkezik - 15%-kal, gyermekenként átlagosan 528 forinttal haladta meg az előző év átlagát. 1997-ben éves szinten 4150 forint volt az egy főre jutó havi ellátás átlagos összege, az igénybe vevők havi átlagos létszáma pedig 2114 ezer fő volt.

Az anyasági támogatás jogcímen teljesített kiadások mintegy 17%-kal maradnak el a 2000,0 millió forint előirányzattól Az Egészségbiztosítási Alapnak e célra a központi költségvetésből átutalt összeg 1833,7 millió forint, 182,3 millió forinttal haladja meg az Alap által ténylegesen teljesített kiadásokat. Az anyasági támogatás az öregségi nyugdíjminimum 150%-a, amely 17 250,0 forint volt 1997-ben. Az előirányzattól való elmaradás oka, hogy a számításba vettnél megközelítőleg 15 ezer fővel kevesebb gyermek született.

A gyermekgondozási díjban részesülők havi átlagos száma 56 744 fő volt, amely ezen ellátási forma fokozatos megszűnésének következtében 58 733 fővel csökkent 1996-hoz képest. Az e jogcímre a folyósító szervnek átutalt összeg 13 000,0 millió forint, 3000,0 millió forinttal nagyobb az eredeti előirányzatnál. Az Alap által ténylegesen teljesített kiadás 255,7 millió forinttal kevesebb az átutalt összegnél. A tervezett előirányzat túllépése az ellátotti létszám vártnál lassúbb ütemű csökkenése miatt következett be.

A gyermekgondozási segélyben részesülők száma - a GYED fokozatos megszűnésével párhuzamosan - dinamikusan emelkedett az év folyamán. Az ellátásra jogosultak havi átlagos száma 182 192 fő volt 1997-ben, ami az előző évi létszámot 38 446 fővel haladta meg. A GYES összege az öregségi nyugdíjminimumnak megfelelően, 11 500 forint volt havonta. Az e jogcímre a folyósítónak átutalt összeg 27 000,0 millió forint, ami az eredeti előirányzatot 7000,0 millió forinttal lépi túl. Az erőteljes túlteljesülés okai az alábbiak:

Az előirányzat tervezési stádiumában a családi pótlékra jogosító jövedelemhatárok változatlanul maradása került figyelembe vételre (a családi pótlékra jogosító felső jövedelemhatár egyben a GYES-re való jogosultság jövedelemhatárát is jelenti). Az Országgyűlés végül a jövedelmi küszöb 19 500 forintról 23 000 forintra történő emeléséről döntött, de ezt nem követte az előirányzat megfelelő korrekciója.

Az igénybevevők létszáma a vártnál nagyobb mértékben emelkedett.

4.3.1.2. Jövedelempótló és kiegészítő szociális ellátások

A központi költségvetés által finanszírozott jövedelempótló és jövedelem-kiegészítő támogatások tényleges kiadásai 3,4 milliárd forinttal haladták meg az éves előirányzat összegét. A növekedés a rokkantsági, és a megváltozott munkaképességűek járadékában részesülők közel 10%-os létszámbővülésének, valamint az 1 főre jutó ellátások emelkedésének tudható be.

A rokkantsági járadékban részesülők száma 8%-kal nőtt, 1997-ben átlagosan 21 655 fő részesült ellátásban. Ennek és az ellátás megnövekedett összegeinek hatására az előirányzat 10%-kal túlteljesült. Az ellátás havi átlagos összege 10 183 forint volt.

A megváltozott munkaképességűek átmeneti járadéka, rendszeres szociális járadéka és egyéb szociális járadékra kifizetett ellátás összege a legnagyobb tétel a jövedelempótló és szociális ellátások között. Az ilyen címen kifizetett összeg 20,3%-kal haladta meg az előirányzatot. Éves szinten átlagosan 249 ezer fő átlagosan havi 10 098 forint ellátásban részesült. A kiadás 15,7%-kal haladta meg az 1996. évit.

Az egészségkárosodási járadékra előirányzott keret 97%-a került felhasználásra 2950 fő átlagosan havi 30 139 forint járadékban részesült.

A bányász nyugdíj és a szénjárandóság pénzbeli megváltása 2,6 milliárd forint előirányzata 6,9%-kal túlteljesült. A kifizetett összeg 350 millió forinttal haladja meg az előző évit. A jogosultak létszáma csökkent, az egy főre jutó ellátások összege viszont emelkedett. 1997-ben 3007 főnek átlagosan havi 37 575 forint nyugdíjat fizettek ki. Szénjárandóságra 1356 millió forint került kifizetésre.

A mezőgazdasági járadékra kifizetett összeg 1,3 milliárd forinttal maradt el a 7 milliárd forint előirányzattól. E jogcímen 1997-ben 44 542 fő részére havonta átlagosan 10 596 forint kifizetésére került sor.

A vakok személyi járadékában részesülők száma a tárgyévben - az előző évhez képest 1500 fővel nőtt, átlagosan 41 862 főre növekedett. Az átlagosan kifizetett járadék 6024 forint/fő, az éves kifizetés előirányzati szinten teljesült.

A politikai rehabilitációval kapcsolatos nyugdíj-kiegészítésekre a tárgyévben az előző évhez képest 1 milliárd forinttal több kifizetés történt. 1997-ben a politikai rehabilitációval kapcsolatos nyugdíjkifizetések előirányzata tartalmazta a nemzeti helytállásért pótlék, illetve az egyes művészeti tevékenységet folytatók ellátásainak fedezetét is. Ugyanezen előirányzat, illetve teljesítési adat magában foglalja a kitüntetésekhez, címekhez adott pótlékokat, a tudományos fokozat utáni kiegészítést, a nemzeti gondozotti ellátást, illetve a közszolgálati idő utáni nyugdíj-kiegészítést. A 7,1 milliárd forint kifizetés 11%-kal maradt el az éves előirányzattól. E kiegészítési formában 255 ezer fő, havonta átlagosan 2318 forint összegben részesült.

A házastársi pótlék és házastársi jövedelempótlékra előirányzott összegnél a teljesítés 11%-kal maradt el az előirányzattól. 69 ezer fő részére havonta átlagosan 5925 forint került kifizetésre.

A megváltozott munkaképességűek kereset-kiegészítésére 451,9 millió forint tényleges kifizetés történt, ami az előző évinél 47,9 millió forinttal, a Kincstár által átutalt összegnél 1,9 millió forinttal magasabb.

A cukorbetegek támogatására, a katonai családi segélyre és a lakbér-hozzájárulásra kifizetett összeg 72%-a az előirányzatnak. A kifizetett összeg közel 50 millióval kisebb az előző évinél, ennek oka a jogosultak számának közel 10%-os csökkenése.

4.3.1.3. Különféle jogcímen adott térítések

A közgyógyellátottak után fizetendő költségvetési térítés eredeti előirányzatát az Országgyűlés 12 000,0 millió forintban határozta meg. A Magyar Köztársaság 1996. évi költségvetésének végrehajtásáról szóló 1997. évi CXI. törvény az eredeti előirányzatot 500 millió forinttal csökkentette.

Már évközben érzékelhető volt, hogy a közgyógyellátási igazolványt igénybe vevők számának növekedése, és az ebből következő kiadásnövekedés a tervezetthez képest sokkal szerényebb mértékű, ezért az előirányzatból a Kormány által 2300,0 millió forint zárolásra került.

Az Egészségbiztosítási Alap ilyen jogcímű tényleges kifizetése összesen 10 710,2 millió forintra teljesült, amit a helyi önkormányzatok 1125,1 millió forintos térítése csökkent.

A terhesség-megszakításra a központi költségvetés a magzati élet védelméről szóló 1992. évi LXXIX. törvény értelmében a megelőlegezett költségeknek azt a részét, amelyet a befizetendő díj nem fedez, átalány formájában megtéríti. 1997-ben ez az összeg 800 millió forint volt, az eredetileg előirányzott összegnek megfelelően.

Terhesgondozás jogcímre a Kincstár 2500 millió forint átalányszerű átutalást teljesített a Egészségbiztosítási Alap felé.

A központi költségvetés az Alapoknak az általuk folyósított fenti ellátások után költségtérítést fizet, amely évente átalányszerűen kerül meghatározásra. E jogcímen 1997-ben 1700 millió forintot utalt át a Kincstár a folyósítást végző szervek, az ONYF és OEP felé, ami azonos az előirányzattal.

4.3.2. A kincstári egységes számlához kapcsolódó megelőlegezési számla igénybevétele a társadalombiztosítási kiadások finanszírozásához

A Társadalombiztosítási Alapok részére a kincstári egységes számlához kapcsolódó megelőlegezési számla igénybevételének feltételeit a Magyar Köztársaság 1997. évi költségvetéséről szóló 1996. évi CXXIV. törvény 31. §-a szabályozta.

A Nyugdíjbiztosítási Alapnál a törvényben megállapított kamatmentes hitel nagysága 54 milliárd forint volt. Az Alap az évet 22,7 milliárd forintos nyitó hitelállománnyal kezdte. Az év folyamán hitelállománya 4 és 34 milliárd forint között alakult. November végén és december elején az előrehozott nyugdíjkifizetések miatt emelkedett meg a hitelállomány és a tervezett 20 millió kamatköltség 61 millió forintban realizálódott. A Magyar Köztársaság 1996. évi költségvetésének végrehajtásáról szóló 1997. évi CXI. törvény 19. §-a alapján az Alap 1996. évi hiány rendezése során 1997. december végén 17,4 milliárd forint került jóváírásra. December 31-én a Nyugdíjbiztosítási Alap nem rendelkezett hitelállománnyal.

Az Egészségbiztosítási Alap 1997. január 1-jei nyitó hitelállománya 46,1 milliárd forint, a kamatmentes hitel-igénybevétel engedélyezett felső határa 58,3 milliárd forint volt. Ezt a határt az Alap először márciusban lépte túl, majd a IV. hónaptól kezdve folyamatosan felette volt. A X. és XI. hónapban többször a 100 milliárd forint hitelt is túllépte. Az Alap előző évi hiányának rendezése során 1997. december végén 26,6 milliárd forint került jóváírásra. A záró hitelállománya 76 milliárd forint volt. Az éves szinten a pótköltségvetésben jóváhagyott 2,5 milliárd forinttal szemben 3,3 milliárd kamatkiadás jelentkezett.

4.4. A Társadalombiztosítási Alapok 1997. évi helyzete*

A Társadalombiztosítási Alapok 1997. évi költségvetését szakmai és politikai viták sorozata után 1996. december 19-én fogadta el az Országgyűlés 13,5 milliárd forintos hiánnyal. Ebből a Nyugdíjbiztosítási Alapnál 9,7 az Egészségbiztosítási Alapnál pedig 3,8 milliárd forint hiánnyal számolt a jóváhagyott költségvetés.

Év közben a bevételek mindkét alapnál, a kiadások az Egészségbiztosítási Alapnál a tervezettől eltérően az összevont egyenleget illetően kedvezőtlenül alakultak. A munkáltatói járulékbevételek a versenyszférában jelentkező nagyobb keresetkiáramlással összefüggésben, a tervezettnél kedvezőbben alakultak. Ez a többletbevétel az Egészségbiztosítási Alapnál az előző évi vagyonértékesítési kötelezettség teljesítésével együttesen sem tudta pótolni az egészségügyi hozzájárulás területén az alkotmánybírósági döntések miatt szűkülő befizetési körrel és a vártnál nagyobb bevallási, beszedési elmaradással összefüggő bevételkiesést.

Ugyanakkor kiadási többletek is jelentkeztek. Ezt alapvetően a gyógyító-megelőző ellátásban a vártnál kisebb létszámváltozás, a rokkantnyugellátásnál a szigorító intézkedések elmaradása, és a gyógyszertámogatásnál a kiadásmérséklő intézkedések elmaradása okozta.

A bevétel-elmaradás és a kiadásnövekedés miatt az Egészségbiztosítási Alapnál szükségessé vált pótköltségvetés előkészítése.

Az Országgyűlés november 18-án az Egészségbiztosítási Alap hiányát az elfogadott pótköltségvetésben az eredeti 3,8 milliárdról 40,7 milliárdra módosította. A tényleges hiány a novemberben elfogadottnál is nagyobb, 54,5 milliárd forint lett.

A Nyugdíjbiztosítási Alap a jelentős járulék-bevételi többlet, a közel terv szerinti nyugdíjkiadás és a részben teljesített vagyonértékesítési előirányzat teljesítés mellett 5,4 milliárd forint szufficitet ért el. Így a társadalombiztosítás pénzügyi alapjának 1997. évi hiánya összességében 49,1 milliárd forint lett.

A Társadalombiztosítási Alapok kintlevőségeinek növekedési üteme az elmúlt években mérséklődött. 1997-ben összességében a késedelmi pótlékkal együtt 3,9%-kal nőtt.

A 230 milliárd forint kintlevőségből 149,3 milliárd forint a kintlevőség, 80,7 milliárd forint pedig a késedelmi pótlék.

Az előző évhez képest a tartozás 5,2 milliárd forinttal csökkent, a késedelmi pótlék összege 13,9 milliárd forinttal nőtt.

A társadalombiztosítás pénzügyi alapjai 1995. évi költségvetésének végrehajtásáról szóló 1996. évi CX. törvény felhatalmazása alapján a társadalombiztosítási önkormányzatok határozata végrehajtásaként a tartozások csak a várható megtérülési értékben kerültek a mérlegekben beállításra.

4.4.1. A Nyugdíjbiztosítási Alap 1997. évi gazdálkodása

A Nyugdíjbiztosítási Alap az 1997-es évet 628,8 milliárd forint bevétellel, 623,4 milliárd forint kiadással és 5,4 milliárd forint bevételi többlettel zárta.

Az alap éves bevételi előirányzata 102,2%-ra teljesült, az éves kiadási előirányzatból pedig 99,7% került felhasználásra.

A bevételek legnagyobb tételét jelentő járulékbevételek* előirányzatát 32,6 milliárd forinttal, azaz 5,7%-kal haladta meg a teljesítés. A költségvetés 17,5%-os járulékköteles jövedelem-kiáramlási növekedést feltételezett, ezzel szemben a tényleges teljesítés ettől jóval nagyobb növekedést mutat az előző évhez képest.

Jelentős eltérés tapasztalható a járuléknemek - munkáltatói és egyéni - közötti bevételi teljesítéseknél. A munkáltatói járulék-befizetések előirányzata 8,1%-kal túlteljesült, az egyéni nyugdíjjárulék-befizetések pedig közel 4,7%-kal maradtak el az előirányzattól.

Kiemelkedően magas, 113,1% a gazdálkodó szervezetek, 114,2% az egyéni és 116,7% a társas vállalkozások tervhez viszonyított befizetése.

Ugyanakkor a költségvetési szervek befizetéseinél év közben is mutatkozó elmaradás év végére is 3,8%-os maradt.

A munkanélküli ellátás után fizetett járulék előirányzata 1%-kal túlteljesült, a befizetés alatta maradt az előző évinek. ez megfelel a regisztrált munkanélküliek száma 1997. évi csökkenő tendenciájának.

Az egyéni járulék 1997. évi bevétele 26,6%-kal haladta meg az előző évit, az előirányzat azonban csak 93,3%-ban teljesült.

A munkanélküli járadék (segély) után fizetett egyéni járulék 20,1%-kal elmaradt az előirányzattól.

Az egyes szociális ellátásban részesülők nyugdíjjárulék fizetése a tervezett szint kétszeresében teljesült, ennek oka a jövedelempótló (önkormányzati) támogatásban részesülők számának növekedése.

A rendszeres járulékbevételek kedvező, 1997. évi alakulását a gazdaságban bekövetkezett - a tervezés szintjén még nem prognosztizálható - az év utolsó hónapjaiban jelentkező bérkiáramlás növekedése, valamint a beszedési hányad javulása eredményezte.

A keresetek, a munkából származó jövedelmek havi növekedési ütemét meghaladta a járulékbevételek növekedési üteme. Ez a járulékalap szélesítésének, az egyéni járulékfizetési felső határ felemelésének és a beszedés hatékonysága növekedésének eredményeként értékelhető.

A behajtási tevékenység előirányzataként szerepelt 17,3 milliárd forint 19,8 milliárd forintra teljesült. Ebben szerepet játszott az az új törvényi rendelkezés is, amely felhatalmazta az adóhatóságot arra, hogy az adózót megillető költségvetési támogatásból a társadalombiztosítási alapokat megillető tartozás összegét visszatartsa, az ebből származó bevétel 0,5 milliárd forint volt.

A társadalombiztosítási tevékenységgel kapcsolatos egyéb bevételeken belül a késedelmi pótlék és bírság előirányzata 92,3%-ban, a kifizetések visszatérítése és egyéb bevételeké 163,5%-ban teljesült.

Az egyéb bevételek legnagyobb tételét az alap tulajdonában lévő vagyonelemek hasznosításából származó bevétel jelenti. A tervezett bevételi előirányzat 89,1%-ban teljesült. A bevétel döntő része hozambevétel, illetve a lakásfedezeti kötvény értékesítéséből származik.

A 3,6 milliárd forint vagyonértékesítés a hiány mérséklése céljából előirányzatból az önkormányzat 1,2 milliárdot teljesített.

A kiadások legnagyobb tételét jelentő nyugdíjkiadások 1997. évi összege 20,5%-kal haladta meg az előző évit.

A költségvetési törvényben előirányzott 609,8 milliárd forintos nyugellátási kiadással szemben közel 1,3 milliárd forint megtakarítás jelentkezett. A kiadások 87%-át kitevő saját jogú nyugdíjak körében a nyugdíjkiadás 527,0 milliárdos összege 1,4 milliárd forinttal meghaladta az előirányzatot, míg a hozzátartozói ellátásokra 81,5 milliárd forintos összeg 2,7 milliárd forinttal elmaradt az előirányzattól.

A nyugdíjbiztosítási ágazat 1997-ben 2 millió 337 ezer főnek szolgáltatott összesen 2 millió 696 ezer ellátást.

Az alapellátás mellett 359 ezer fő részesült különböző kiegészítő szociális ellátásban. Az ellátottak összlétszámát illetően 0,5%-os volt a növekedés, ez fele az előző évi növekedésnek.

Egy ellátottra átlagosan havi 21 700 forint ellátás jutott, mely az előző évihez képest 19,9%-os növekedést jelentett. Az összetétel-változás hatása 0,4%-os növekedést jelentett.

A hozzátartozói ellátásokra 1997-ben összesen 81,5 milliárd forintot fordított a nyugdíjbiztosítási ágazat, 11,8 milliárd forinttal többet, mint az előző évben. Átlagosan 701 ezer ellátás folyósítására került sor, ebből 359 ezer ellátás saját jogú nyugdíjhoz folyósított kiegészítés volt.

A Nyugdíjbiztosítási Alap nyugdíjkiadás növekedésének 93,2%-a nyugdíjemelés, míg 6,8% a nyugdíj automatizmusok - létszámnövekedés és állománycserélődés - következményeként felmerült többletkiadás.

1997. évben a létszámnövekedés mérséklődése volt megfigyelhető, amelyben a korhatáremelés hatása jelenik meg. A csak özvegyi nyugdíjban részesülők száma - a korábbi évek tendenciájának megfelelően - abszolút számban is tovább csökkent.

A létszámemelkedés mérséklődése legnagyobb mértékben a korhatárt betöltött rokkantsági, baleseti, rokkantsági nyugdíjasok létszámában következett be.

Az egyéb kiadások előirányzat alatt a posta és egyéb költségek 1997. évi kiadási előirányzata 81,4%-ban teljesült, ez összefügg a nyugellátásoknál jelentkező előirányzat alatti felhasználással.

A működési kiadások törvény által meghatározott előirányzata módosult (nőtt) a saját bevételi többlettel és az 1996. évi „szabad” előirányzat-maradvánnyal összességében 371 millió forinttal.

A módosított - az önkormányzat közgyűlése által is jóváhagyott - 12,8 milliárd forintos előirányzat 97,2%-ban, azaz 12,4 milliárd forintban került teljesítésre, ez az eredeti előirányzatnak felel meg.

A nyugdíjágazat 1997. évi feladatai elsősorban a nyugdíjreform, ezen belül kiemelten az özvegyi nyugdíjrendszer minőségi és mennyiségi változásával, illetve annak előkészítésével kapcsolatos új feladatok miatt megnövekedtek, ezért a rendelkezésre álló előirányzatok szükséges átcsoportosításáról az önkormányzat közgyűlése - saját hatáskörben - már év közben döntött.

4.4.2. Az Egészségbiztosítási Alap 1997. évi gazdálkodása

Az Egészségbiztosítási Alap módosított költségvetése 505,8 milliárd forintos bevétel és 546,5 milliárdos kiadás mellett 40,7 milliárd forint hiánnyal számolt, a tényleges hiány 54,5 milliárd forint lett.

Az alap bevételeinek 64,8%-át kitevő járulékbevételek* 1997. évi előirányzatának teljesülése 102,6%-os, ez 11,8 milliárd forintos többletbevételt jelent a pótköltségvetésben jóváhagyotthoz képest. A tervezettnél kevesebb bevétel realizálódott az év közben megkötött APEH-OEP együttműködésből származó behajtásból, pótköltségvetésben tervezettnek alig több mint 13%-a. E tényező hatását ellensúlyozta a munkáltatói táppénz-hozzájárulásból, az egészségügyi hozzájárulásból és behajtásból származó bevételeknek a módosított előirányzathoz viszonyított többlete.

A munkáltatói járulék bevételi előirányzata a pótköltségvetésben 9,6 milliárd forinttal megemelésre került. Ez a bérkiáramlás növekedése következtében minimálisan túlteljesült.

A munkanélküli ellátások után fizetett járulék a pótköltségvetésben csökkentett összegtől is 0,2 milliárd forinttal elmarad, mely a foglalkoztatottság növekedésének köszönhető.

A baleseti járulék tényadata 1,2 milliárd forint, ez az eredeti 0,5, és a pótköltségvetésben jóváhagyott 1,0 milliárd forintot meghaladja. Az eredeti előirányzat az előző évinek egyharmada volt. A törvényi előírások változása miatti várakozást a tények nem igazolták.

Az egészségügyi hozzájárulás 1997. évi bevezetése és annak nagyságrendje volt az Egészségbiztosítási Alap tárgyévi költségvetésének az egyik legkritikusabb pontja. A fizetési kötelezettséggel érintettek száma - különösen az Alkotmánybíróság vonatkozó döntésének következtében - a feltételezett 5 millióhoz képest 4 millióra mérséklődött. Ezt figyelembe véve is év közben ennek az előirányzatnak a teljesülése maradt el leginkább a tervtől. Ehhez hozzájárult, hogy a társadalombiztosítási apparátus nem készült fel az új típusú kötelezettséggel kapcsolatos teendőkre. Az érintettek egy részéhez még az információ sem jutott el a fennálló fizetési kötelezettségről. Az Országos Egészségbiztosítási Pénztár csak a kormányzati oldal kezdeményezésére tett erőteljesebb lépéseket az 1800 forint egészségügyi hozzájárulás befizetéseit elősegítő, felvilágosítás, tájékoztatás érdekében. Az egészségügyi hozzájárulás évközi adatai, az évközi visszamenőleges hatályú törvénymódosítások és az alkotmánybírósági döntések folyószámlán történő elhúzódó átvezetésének következtében - különösen a vállalkozói körben - nem adtak valós képet az ilyen címen ténylegesen elszámolható bevételekről.

A főkönyvi könyvelés korrekciója nyomán decemberben egyértelműsödött az egészségügyi hozzájárulás bevétele a munkáltatói járulékok terhére. A fizetésre kötelezettek létszámából (mintegy 4 millió fő) kiindulva megállapítható, hogy a kirovástól a befizetés 2,9 Mrd forinttal marad el, a beszedési hányad 96,2%-os lett.

A munkáltatói táppénz hozzájárulás az eredeti előirányzatot megközelítően alakult, összege 109,4%-kal haladja meg az előző évit, mely jogszabályi változások következménye.

Az egyéni egészségbiztosítási járulékból származó bevétel 8%-kal maradt el az előirányzattól.

A behajtási tevékenységből származó bevétel előirányzatát a pótköltségvetés 2,3 milliárd forinttal megemelte. A teljesítés - még ennél is - 0,6 milliárd forinttal magasabban 16,6 milliárd forintban realizálódott.

A társadalombiztosítási tevékenységgel kapcsolatos bevételek 14,5 milliárd előirányzata az év közben tapasztaltak alapján a pótköltségvetésben 2,9 milliárd forinttal csökkentésre került, mely végül is közel 5%-kal túlteljesült. Az előirányzaton felüli teljesülés a baleseti és egyéb kártérítési megtérítések (biztosítótól származó bevétel növekedése), a késedelmi pótlék és bírság összegeinek és a kifizetések és egyéb bevételek növekedésének eredménye.

A vagyonból származó kamat és hozambevételek a jelentős vagyoncsökkenés (értékesítés) miatt elmaradtak az előirányzattól.

A vagyonhasznosítás a hiány mérséklése céljából előirányzat 6,3 milliárd forintos bevételi előirányzatát a pótköltségvetés a várható nagyobb hiány elkerülése érdekében 8,2 milliárd forintra emelte, melyet az önkormányzat 100%-ban teljesített.

A kórházi adósságcsökkentés visszatérítéséből eredő bevétel előirányzata az egészségügyi intézmények részleges adósságrendezésére 1996-ban nyújtott 4 milliárd forint hitel 1997. évi 1,0 milliárd forint visszafizetési előirányzatát az intézmények 0,5 milliárd forinttal túlteljesítették.

A kiadások legnagyobb és a korábbi évekéhez hasonlóan legkritikusabb tételét a 260,6 milliárd forint eredeti előirányzatnak a pótköltségvetésben 5,3 milliárd forinttal megemelt gyógyító-megelőző ellátás kiadásai jelentik. A költségvetés csak részben tartalmazta a Kormány és az EDDSZ közötti bérmegállapodás szerinti béremelés fedezetét. Az ágyszám csökkentés miatt feltételezett 10 milliárdos megtakarítás - mely betervezésre került - nem következett be. Így a hiányzó összeg fedezetét a pótköltségvetésben kellett biztosítani. A költségvetés jóváhagyása utáni kormánydöntés az egészségügyben foglalkoztatott közalkalmazottak egyszeri 10 000 forintos jövedelem kiegészítéséről rendelkezett, a 2,3 milliárd forint többletköltség a pótköltségvetésben került rendezésre.

A másik neuralgikus pont a kiadásoknál a gyógyszertámogatások előirányzatának tervezése. Az előirányzat problematikus volta egész évben napirenden volt.

Az eredeti 85,4 milliárd forintos előirányzat (vérzékenység nélkül) tarthatatlansága a havi kiadások alapján már az év első felében látható volt. Az év közben hozott szigorító intézkedések - melyek a gyógyszerrendelés szabályait módosították, valamint a közgyógyellátási listán szereplő készítmények körét szűkítették - nem hozták meg a várt megtakarításokat. A pótköltségvetés 7,6 milliárd forinttal megemelte az előirányzatot.

A teljesítés a 100,9 milliárd forint eredeti előirányzat 116,4%-a, a pótköltségvetésben jóváhagyottnak pedig 107%-a. Az 1997. évi gyógyszerkiadás azonos összetételre hozva, 18%-kal haladta meg az 1996. évit, tehát a fogyasztói árszintnél valamivel alacsonyabb. 1997-ben a KEVER elnevezésű vényelemzési rendszer folyamatos működésének tapasztalatai szerint a visszaélések, szabálytalanságok száma nem jelentős, a megtakarító hatását az ellenőrzési rendszer elsősorban visszatartó hatásával éri el.

A gyógyászati segédeszköz támogatás kiadásai a tárgyévben az előző évinél 38,4%-kal növekedtek. A növekedés fő okai; a gyógyászati segédeszközök forgalmazása változáson megy keresztül (piaci körülmények közé került), és a kiadási dinamika mérséklése érdekében szükséges szabályozáshoz elengedhetetlen elemi fontosságú információk sem állnak jelenleg még rendelkezésre és további szakmai jogszabályok sem kerültek kiadásra. A pótköltségvetési törvény az előirányzatot 1,4 milliárd forinttal megemelte, de az év utolsó hónapjaiban bekövetkezett rohamos növekedés eredményeképpen azonban 1,1 milliárd forinttal ez is túllépésre került.

A gyógyfürdő szolgáltatások kiadásai az év első felében - valószínűleg a bejelentett, bevezetendő, differenciált támogatási rendszer hatására - az időarányosnál jobban növekedtek, az intézkedés elmaradása után azonban a pótköltségvetésben megemelttől eltérően, az eredeti előirányzatot megközelítően alakultak.

Az anyatejellátás kiadási előirányzata a pótköltségvetésben csökkentett előirányzat alatt teljesült. Történt ez annak ellenére, hogy az anyatej leadási árát jelentősen felemelték, de ugyanakkor a születések száma csökkent.

Az utazási költségtérítés kiadásai az előirányzat szerint alakultak, mintegy 20%-kal haladták meg az 1996. évit.

A korhatár alatti rokkant és baleseti ellátások kiadása 6,5%-kal lépte túl az eredeti előirányzatot és a pótköltségvetésben megemelt 98 milliárd forintos előirányzati szinten teljesült.

Az eredeti előirányzat tervezésekor a következetesebb felülvizsgálati gyakorlat és az új megállapításoknál a jogszabályi rendelkezések következetesebb alkalmazásának kiadáscsökkentő hatása a ténylegesnél kedvezőbben került megítélésre.

A kiadás növekedése előző évhez képest - a korhatáremelés és a létszámnövekedés, cserélődés mintegy 4,4 milliárd forintos növelő hatását is figyelembe véve - 23,6%-os.

A táppénzkiadás alakulása az előző évekhez hasonlóan továbbra is kedvező. Az eredeti előirányzat alatt, a pótköltségvetésben 4,2 milliárd forinttal csökkentett fölött, végül is 36,1 milliárd forintban teljesült, mely csak 9,6%-kal haladja meg az előző évit.

A terhességi gyermekágyi segély kiadásai folyamatosan csökkennek. A törvényi szigorítások mellett ez elsősorban a születésszám csökkenésének tudható be.

A betegséggel kapcsolatos segélyek előirányzatát a pótköltségvetés 800 millió forintról 860-ra emelte, a teljesítés 865 millió forint. Ezt elsősorban a külföldi gyógykezeléseknek a forintárfolyam változásával összefüggő árnövekedése eredményezte.

Az egyéb kiadások teljesítési adata, mely a működéssel kapcsolatos kiadásokat tartalmazza, 1997-ben az előző évi szint alatt teljesült. Ennek oka az, hogy az előző év rendkívüli előirányzatot (egészségügyi szakellátási intézmények adósságrendezése) is tartalmazott. A kiadás az eredeti előirányzatot 3,7 milliárddal haladta meg, a pótköltségvetésben jóváhagyottól pedig 0,5 milliárddal maradt el. Az eredeti előirányzathoz viszonyított növekedést a folyamatos működési kiadások mérsékeltebb, és a minimálisra tervezett Kincstári Egységes Számla igénybevétele miatt felmerült kamatkiadás 3,3 milliárdos növekedése okozta.

4.5. A helyi önkormányzatok gazdálkodása

A helyi önkormányzatok 1997. évi gazdálkodási feladatait 3173 önkormányzat végezte, melynek megoszlása a következő: 1 fővárosi, 23 kerületi, 19 megyei, 22 megyei jogú városi, 195 városi és 2913 községi önkormányzat.

A városok száma 1997. január 1-jén 183 volt, 12 nagyközség év közben történt várossá nyilvánítása következtében a városok száma év végére 195-re változott.

A községek száma 1997. január 1-jén összesen 2921 volt, ebből 235 volt a nagyközségek és 2686 az egyéb községek száma. A községek száma 1997. december 31-én 2913, ebből a nagyközségek száma 222-re, az egyéb községek száma 2691-re változott. A nagyközségek számában történt változás oka, hogy 12 nagyközség várossá alakult, és 1 nagyközség (Tószeg) község lett. Az egyéb községek számát 4 korábbi településrész (Szántód, Algyő, Pétfürdő, Zichyújfalu) községgé nyilvánítása növelte.

Az önkormányzatok gazdálkodásának végrehajtását 1997. január 1-jén 492 körjegyzőség végezte, amelyben 1365 település 873 önkormányzata vett részt. Év végére a körjegyzőségek száma 505 lett. A korábbi csökkenést ismét bővülés követi.

4.5.1. A költségvetési szabályozórendszer működésének értékelése

A helyi önkormányzatok az 1997. évi szabályozás alapján az őket megillető forrásból - a saját és az átengedett bevételekből, az átvett pénzeszközökből, az állami hozzájárulásokból és támogatásokból - az 1997. évi központi költségvetési számításokhoz és előirányzathoz képest együttesen 14,6%-kal nagyobb összegű tárgyévi bevételt értek el. Ez kedvező volt a feladatok teljesítése szempontjából.

A gazdálkodást és a finanszírozást - a tervezettet meghaladó bevételek mellett - az is elősegítette, hogy a tárgyévi bevételeken belül 29,2%-ot az állami hozzájárulások és támogatások, 11,4%-ot a személyi jövedelemadó bevétel tett ki. A finanszírozás rendjének megfelelő, ütemes és hiánytalan átutalás minden önkormányzat részére megtörtént.

A bevétel túlteljesítése számottevő volt a saját folyó bevételeknél - ezen belül főleg a helyi adóknál -, továbbá a felhalmozási és tőke jellegű bevételeknél, a fejezetektől és az elkülönített állami pénzalapoktól átvett pénzeszközöknél. Az Egészségbiztosítási Alaptól az egészségügyi intézmények finanszírozására átvett pénzeszközök nem érték el a számított összegeket.

Összességében megállapítható, hogy az államháztartás helyi önkormányzati alrendszere a bevételeknek a tervezettet meghaladó teljesítése érdekében általában kihasználta a lehetőségeket. A helyi önkormányzatok eredményes pályázatokkal, támogatható feladatok vállalásával, valamint az intézmények vállalkozási tevékenységének segítségével is fokozták bevételeiket. A privatizációs bevételek - sok esetben a késedelmes teljesítésekhez kapcsolódó kamatokkal együtt - ugyan növelték az önkormányzatok bevételeit, de ezek döntő részben a fővárosnál és a nagyvárosoknál realizálódtak. A bevételek növekedésében csak kisebb súlya volt a térítési díjak változásának.

A bevételek túlteljesítése ellenére is gondot okozott az áremelkedések kiadást növelő hatása, a legindokoltabb területeken a költségvetési előirányzatok e miatti elkerülhetetlen növelése. Az előző évhez képest a gazdálkodási körülmények - a mérséklődő infláció ellenére is nehezebbek voltak, mind az önkormányzatok, mind gazdálkodó szerveik számára. A bevételek és a kiadások ütemének összehangolása, a fizetőképesség folyamatos fenntartása számos esetben - a központi költségvetési kapcsolatokból származó bevételek ütemes, tervezettnek megfelelő átutalása ellenére - éven belüli, rövid lejáratú hitelek felvételével volt áthidalható az önkormányzatok egy részénél. A tartósan fizetésképtelen helyzetbe került helyi önkormányzatok támogatási előirányzatából 1997-ben hét települési önkormányzat részesült támogatásban, ezek közül négy önkormányzatnál az év során be is fejeződött a fizetőképesség helyreállítását szolgáló eljárás.

Az önhibán kívül hátrányos helyzetben lévő helyi önkormányzatok kiegészítő állami támogatásának megszigorított feltételrendszere ellenére a tervezett előirányzat nem bizonyult elegendőnek. A többletigény rendezését a költségvetési törvény szerint végrehajtott belső előirányzat átcsoportosítás lehetővé tette.

A költségvetési szabályozás 1997. évre szoros pénzügyi feltételeket alakított ki, de a forrásszabályozás elvét érvényesítve mozgásteret is adott a helyi önkormányzatoknak a nagyobb bevételek elérésére, az ehhez szükséges jogi szabályozás és önállóság biztosításával.

A helyi önkormányzatok összességükben eredményesen gazdálkodtak. A gazdasági környezet követelményeihez igazodva igyekeztek megoldani a feladatokat, csökkenteni a költségeket, felülvizsgálni a közszolgáltatások indokoltságát, a megvalósítás módját.

A bevételek túlteljesítése mellett megállapítható, hogy az előző évhez mérten az inflációt meghaladta a felhasználható források növekedése. Az önkormányzatok intézményeik működtetésére fordították a fő figyelmet. Emellett jelentős mértékben növelték a felhalmozási és tőke jellegű (beruházási) kiadásaikat. A személyi kiadások viszont mértéktartóan alakultak, összesen alig haladták meg az 1997. évi országgyűlési előirányzathoz alapul vett számításokat.

Az önkormányzatok felhalmozási és tőke jellegű kiadásokra a felhalmozási és tőkejellegű bevételeikkel és a címzett- és céltámogatások igénybevételével közel azonos összeget fordítottak, így e területen a megnövekedett teljesítmény nem terhelte a működési típusú forrásokat.

Az önkormányzatok és intézményeik az előző évek pénzmaradványából az 1996. évit meghaladó összeget használtak fel tárgyévi bevételeik kiegészítésére. Az 1997. év végére azonban a maradványok „visszapótlódtak”, illetve kis mértékben növekedtek.

4.5.2. Az 1997. évi önkormányzati költségvetés végrehajtása

4.5.2.1. Az önkormányzati feladatellátás értékelése

Az önkormányzatok 1997-ben mind a kötelező, mind az önként vállat feladataikat teljesítették, biztosítani tudták intézményeik működését. Azoknál az önkormányzatoknál, amelyeknél év közben likviditási problémák merültek fel, a feladtok átütemezése illetve rövid lejáratú működési hitelek igénybevétele jelentette a probléma megoldását. A forráshiánnyal küzdő településeken a költségvetési egyensúly helyreállításához nagymértékben hozzájárult, hogy a forráshiány pótlására utólagos elszámolási kötelezettség mellett finanszírozási előleget vehettek igénybe.

A helyi önkormányzatok GFS rendszerű egyenlege 65,2 milliárd forint. Ha nem vesszük figyelembe a 90,5 milliárd forint összegű privatizációs bevételt, akkor az egyenleg -25,3 milliárd forint (a GDP 0,3%-a).

Indokolt az egyenleget külön vizsgálni a folyó- és felhalmozási bevételekre és kiadásokra.

A folyó bevételek és kiadások egyenlege +58,7 milliárd forint. Ennek kialakulásában szerepet játszik a kamat-bevételek mintegy harmadát kitevő, az a 11 milliárd forint is, ami az állami vállalatok értékesítése kapcsán a belterületi földek után járó, az ÁPV. Rt. által átutalt pénzeszközök késedelmi kamataiból származik és egyszeri bevételnek tekinthető.

A felhalmozási bevételek és kiadások egyenlege +6,5 milliárd forint. Az ún. tőkemérlegek egyenlegének utóbbi 4 évi alakulása az 1994. évi közel 60 milliárd forint deficitből úgy eredményez 1997-re 6,5 milliárd forint többletet, hogy közben a privatizációs bevételek ugyanezen időszak alatt közel a tízszeresére növekedtek. E privatizációs bevételek elsősorban a főváros és a nagyvárosok bizonyos körére jellemzőek, ugyanakkor az elmúlt évi kiugróan magas, több mint 90 milliárd forint összeg a folyamat kimerülését előre is vetíti.

A jelenlegi szakasznak fontos jellemzője tehát, hogy e bevétel - ami jelentős részben részvények értékesítéséből, továbbá vállalatok eladásából származik - nem működési kiadásokat finanszíroz, hanem a tárgyévi és későbbi fejlesztések forrásául szolgál.

Az önkormányzati gazdálkodás kiszámíthatóságát jól szolgálta az 1997-ben már zökkenőmentesen működő nettó finanszírozás.

A közalkalmazottak és köztisztviselők számára a törvények szerinti illetményt a pótlékokkal együtt az önkormányzatok 1997-ben is képesek voltak biztosítani, sok esetben meghozott létszámcsökkentési döntések árán is. Ahol a helyi lehetőségek ezt megengedték, ott a törvényi garancián túl 1-2% ponttal emelkedhetett a keresetek éves átlaga. Ezzel együtt jellemző volt az intézmények működtetésénél a szigorú, takarékos és óvatos gazdálkodás. A források szűkössége miatt azonban évek óta elmaradnak az állagmegóváshoz és az intézmények működéséhez feltétlenül szükséges felújítások, karbantartások. Az épületek állagának megromlása jellemző tendencia főként az ingatlanok karbantartási munkálatainak elmaradása miatt.

Tovább folytatódott 1997-ben az önkormányzati szférán belül az intézményi struktúra szűkítése, racionalizálása. Ennek keretében történtek intézmény-összevonások és intézmény-megszüntetések is.

Egyre több önkormányzat él a közhasznú foglalkoztatás lehetőségével. A közhasznú munkásokat az önkormányzatok elsősorban a közterületek, szeméttelepek és utcák gondozására, az intézmények felújítására, karbantartására alkalmazzák. Az önkormányzatokat a közhasznú foglalkoztatásban érdekeltté tette az a szabály, miszerint a jövedelempótló támogatás újbóli megállapításához szükséges jogszerző időt (amely 180 napra emelkedett) biztosítsák az érintett lakosok számára.

A működési bevételek és kiadások, valamint fejlesztési bevételek és kiadások egyenlegének számítása 1994-1997. években

 

 

 

 millió forint

 Megnevezés

 1994. évi teljesítés

 1995. évi teljesítés

 1996. évi teljesítés

 1997. évi teljesítés

 Intézményi tevékenységek bevételei

 61 251

 68 647

 81 001

 95 838

 Kamatbevételek

 9 967

 10 935

 16 749

 33 402

 Illetékek

 7 967

 11 463

 15 509

 18 232

 Helyi adók

 33 992

 46 383

 80 813

 111 162

 Környezetvédelmi bírság

 262

 258

 364

 351

 Egyéb sajátos bevételek

 4 471

 8 587

 11 779

 20 065

 Személyi jövedelemadó

 61 298

 93 631

 101 274

 135 652

 Gépjárműadó

 2 465

 2 472

 7 056

 7 910

 Működési célú állami hozzájárulások és támogatások összesen

 265 880

 287 562

 302 866

 310 637

 Egészségbiztosítási Alaptól átvett pénzeszközök

 117 447

 127 055

 148 417

 167 748

 Egyéb államháztartáson belüli átutalások

 11 069

 10 634

 21 208

 33 422

 Államháztartáson kívülről származó pénzeszközök

 7 267

 7 376

 10 651

 10 399

 Folyó, működési bevételek összesen

 583 336

 675 003

 797 687

 944 818

 Személyi juttatások

 223 098

 248 700

 279 469

 332 959

 Tb. járulék, munkaadói járulék, eü. hozzájárulás

 92 467

 104 197

 122 335

 150 321

 Dologi kiadások

 196 101

 225 274

 267 192

 309 695

 Társadalom és szociálpolitikai juttatások

 41 593

 48 830

 53 862

 60 870

 Ellátottak pénzbeni juttatása

 9 591

 2 121

 2 292

 2 565

 Működési célú pénzeszköz átadás államháztartáson belülre

 

 748

 1 337

 1 671

 Működési célú pénzeszköz átadás államháztartáson kívülre

 6 985

 15 584

 22 330

 28 008

 Folyó, működési kiadások összesen

 569 835

 645 454

 748 817

 886 089

 Folyó, működési bevételek és kiadások egyenlege

 13 501

 29 549

 48 870

 58 729

 Tárgyi eszközök, föld és immateriális javak értékesítése

 37 933

 43 699

 42 968

 51 242

 Részvények értékesítése

 5 748

 19 757

 27 332

 81 251

 Vállalat értékesítéséből származó bevételek

 5 290

 5 938

 20 064

 9 258

 Államháztartáson belüli felhalmozási bevételek

 15 370

 7 392

 11 820

 14 153

 Államháztartáson kívüli felhalmozási bevételek

 14 070

 14 141

 16 582

 29 452

 Fejlesztési célú állami hozzájárulások és támogatások összesen*

 24 592

 24 179

 23 984

 38 087

 Fejlesztési, felhalmozási bevételek összesen

 103 003

 115 106

 142 750

 223 443

 Tárgyi eszközök, föld és immateriális javak felhalmozása

 103 716

 77 900

 78 807

 128 004

 Államháztartáson belüli felhalmozás célú átutalások

 1 550

 418

 645

 2 142

 Államháztartáson kívüli felhalmozás célú átutalások

 26 940

 28 679

 29 437

 29 788

 Nagyértékű tárgyi eszközök felújítása

 12 787

 10 766

 15 056

 25 813

 Felhalmozások áfa egyenlege

 16 980

 18 350

 19 713

 31 190

 Fejlesztési, felhalmozási kiadások összesen

 161 973

 136 113

 143 658

 216 937

 Fejlesztési, felhalmozási bevételek és kiadások egyenlege

 -58 970

 -21 007

 -908

 6 506

 Privatizációs bevétel nélküli fejlesztési bevételek és kiadások egyenlege

 -70 008

 -46 702

 -48 304

 -84 003

 

 

 

 

 

 GFS rendszerű bevételek összesen

 686 339

 790 109

 940 437

 1 168 261

 GFS rendszerű kiadások összesen

 731 808

 781 567

 892 475

 1 103 026

 GFS rendszerű egyenleg

 -45 469

 8 542

 47 962

 65 235

 Privatizációs bevétel nélküli GFS rendszerű egyenleg

 -56 507

 -17 153

 566

 -25 274

* A címzett és céltámogatásokat, valamint 1996. évtől a területi kiegyenlítést szolgáló fejlesztési célú támogatást tartalmazza.

Gondot jelentett a legtöbb önkormányzatnál a szociális és gyermekjóléti törvényekből adódó többletfeladatok teljesítése. A rendszeres gyermekvédelmi támogatás november 1-jei bevezetése is átmeneti zavart okozott néhány önkormányzatnál, mivel az első ütemben normatív állami támogatásként kiosztott összeg nem volt elegendő a kifizetések teljesítésére. Az igények felmérése után pótlólagos támogatást kaptak az arra jogosultak

A működőképesség megőrzése mellett a településeken kiemelt feladatként jelent meg a lakossági kommunális és szociális ellátás javítására irányuló törekvés.

Főként a közoktatási feladatok eredményes ellátása teszi szükségessé az önkormányzatok társulását a felmerülő kiadások mérséklésére. A közoktatási feladatok ellátásához továbbra is szükséges, hogy a központi költségvetési támogatás mellett a feladat ellátásához az önkormányzatok is teremtsék meg a szükséges forrást. Azok az önkormányzatok, amelyek ezt nem tették meg, ott közoktatási intézményeik átadásra kerültek többségében önkormányzati körön kívülre.

Az egészségügyi feladatok finanszírozásában problémát jelent, hogy az Egészségbiztosítási Alap által biztosított források a feladat kielégítő szinten történő ellátásához szinte minden önkormányzatnál kiegészítést követel meg az önkormányzatok bevételeiből. Feszültséget okoz továbbá, hogy nincs összhang az önkormányzatok feladatellátási kötelezettsége és az OEP finanszírozása, a szakmai előírásoknak való megfelelés között.

Összességében véve az önkormányzatok elmúlt évi tevékenységét az átgondolt, szigorú gazdálkodás jellemezte, amely főként a kiadások csökkentésére irányult. Az önkormányzati intézménystruktúra racionális átalakításához, s a feladatok szakszerű ellátásához megfelelő pénzügyi helyzet megteremtése nehéz, komoly és felelősségteljes döntések meghozatalát követelte meg minden képviselőtestülettől, emellett azonban a helyi önkormányzatok az előző évekhez hasonlóan továbbra is működőképesek maradtak 1997-ben.

4.5.2.2. A bevételek alakulása

A helyi önkormányzatok 1997. évi tárgyévi bevételeinek teljesítése 1194,2 milliárd forint. Ez az összeg 231 milliárd forinttal, 24%-kal nagyobb az 1996. évi bevételnél, az 1997. évre tervezett országgyűlési előirányzatot pedig 14,6%-kal haladja meg.

Ezen túlmenően az önkormányzatok feladataik finanszírozására igénybe vettek az előző évi pénzmaradványaikból 91,9 milliárd forintot. Így mindösszesen a helyi önkormányzatok rendelkezésére állt 1286,1 milliárd forint bevétel, amely az előző évhez képest 252 milliárd forinttal, 24,4%-kal magasabb, és az 1997. évi előirányzatot 23,4%-kal haladta meg.

Az előző évek pénzmaradványának igénybevétele mintegy 21 milliárd forinttal növekedett, ezáltal a maradványok felhasználása a korábbiakhoz képest fokozottabban szolgálta a tárgyévi gazdálkodást, de az év végén a bevételi többletekből és a fel nem használt kiadási előirányzatokból is képződött jelentős maradvány, így összességében nem csökkent, hanem 3%-kal növekedett az önkormányzatok pénzmaradványa.

A tárgyévi bevételi források 1996. és 1997. évi megoszlása a következetők szerint alakult.

 

 Megnevezés

 1996. évi teljesítés

 1997. évi országgyűlési előirányzat

 1997. évi teljesítés

 

 

 %

 %

 %

 

 Saját folyó bevételek

 21,4

 19,4

 23,4

 

 ebből: - helyi adók

 8,4

 8,0

 9,3

 

 Felhalmozási és tőke jellegű bevételek

 12,3

 8,5

 15,5

 

 Átengedett bevételek

 11,3

 13,8

 12,0

 

 ebből: - személyi jövedelemadó

 10,5

 13,0

 11,4

 

 - gépjárműadó

 0,8

 0,8

 0,6

 

 Állami hozzájárulások és támogatások

 33,9

 34,7

 29,2

 

 ebből: - normatív hozzájárulások

 24,1

 24,6

 21,6

 

 - címzett és céltámogatások

 2,4

 3,7

 2,6

 

 Egészségbiztosítási Alaptól átvett pénzeszközök 

 15,4

 16,2

 14,1

 

 Egyéb átvett pénzeszközök, visszatérítések, értékpapír vásárlás

 4,2

 3,9

 4,3

 

 Hitel, kötvény bevétel

 1,5

 3,5

 1,5

 

 Tárgyévi bevételek összesen

 100,0

 100,0

 100,0

A táblázat adataiból láthatóan a helyi önkormányzatok tárgyévi teljesített összes bevételén belül az országgyűlési előirányzathoz képest jelentősebben nőtt a felhalmozási és tőke jellegű bevételek, valamint a saját folyó bevételek aránya. Csökkent - elsősorban az előbbiekben említett túlteljesített bevételek súlyának növekedése miatt - az átengedett bevételek, az állami hozzájárulások és támogatások, az Egészségbiztosítási Alaptól - az egészségügyi intézmények finanszírozására teljesítményhez igazodóan - átvett pénzeszközök, nem utolsó sorban a hitelbevétel részaránya.

A bevételek főbb csoportonként a következők szerint alakultak:

A saját folyó bevételek összege 279 milliárd forint, amely 35,3%-kal meghaladta az előző évit és 38,4%-kal magasabb a költségvetésben számítotthoz képest.

Ezen belül:

Az intézményi működési bevételek 129,2 milliárd forintra teljesültek, az előző évi teljesítést 31,5 milliárd forinttal 32,2%-kal haladják meg. Ez a növekedés az intézmények - részben kiadásokkal is együttjáró - bevétel növelési tevékenységének eredményességét mutatja, amely összefügg a szolgáltatások teljesítményeivel, illetve díjának emelésével. Az intézményi tevékenységek bevételei az előző évhez képest 18,3%-kal, az előirányzathoz viszonyítva 8,9%-kal nőttek. A működési bevételeken belül a kamatbevételek 33,4 milliárd forintot tettek ki, amely közel kétszerese az 1996. évi összegnek. A növekedés túlnyomó része az ÁPV Rt. által a helyi önkormányzatokat megillető, de késedelmesen átutalt - főleg belterületi föld értékével kapcsolatos - bevételek kamataiból származott. Az ÁPV Rt. ugyanis a részvények átadására vonatkozó kötelezettségeinek nem tudott eleget tenni, így a járandóságot később készpénzben folyósította, s megfizette a jogszabály alapján járó kamatokat is. A kamatbevétel növekedése kismértékben az önkormányzatok rugalmas, a kamatelőnyöket lehetőség szerint kihasználó pénzgazdálkodásával is összefügg. Ebben jelentős szerepe volt annak is, hogy az önkormányzatok egyre növekvő része a saját gazdálkodásában az intézmények finanszírozására a Magyar Államkincstáréhoz hasonló - az ún. „kiskincstári”- rendszert vezetett be. Ezáltal a likviditás javult, a felesleges pénzmozgások elkerülhetőek lettek, az átmenetileg kamatoztatható bevételek összege növekedett és így jelentős kamatbevétel-többletet értek el.

Az illetékbevétel helyi önkormányzatokat megillető összegét a központi költségvetés 14 milliárd forinttal vette számításba. A teljesített bevétel 18,2 milliárd forint, amely 30,2%-kal nagyobb a tervezettnél. Az illetékbevételek növekedését elősegítette, az illeték kiszabási tételek számának és az árszínvonal növekedése miatt az illetékalapok emelkedése, továbbá az is, hogy a földhivatalokban gyorsult az ügyintézés.

A helyi adó bevétel az önkormányzatoknál 111,2 milliárd forintra teljesült, amely a költségvetésben előirányzotthoz képest 33,9%-kal, 28,2 milliárd forinttal magasabb összeg. A túlteljesítés több tényező hatására alakult ki. Bővült a helyi adót - többek között az iparűzési adót - bevezető önkormányzatok száma és emelkedett az adómérték. Az adóalap (nettó árbevétel) nem csak a növekvő árszínvonal, hanem a gazdasági növekedés következtében fokozódó reálteljesítmény eredményeként is növekedett.

A helyi adókon belül változatlanul a legjelentősebb bevételi forrást 93 milliárd forinttal az iparűzési adó jelenti, amely mintegy 27 milliárd forinttal több mint az előző évben volt. Az iparűzési adóbevétel jóval meghaladja az összes helyi adó négyötödét (84%). A többi helyi adóból összesen 17,9 milliárd forint bevétel keletkezett, amely 3,7 milliárd forinttal volt több, mint az előző évben.

A helyi adót bevezető önkormányzatok száma 1997. évben 240-nel emelkedett, így összesen 2537 önkormányzat - az önkormányzatok 81%-a - élt a helyi adók bevezetésének lehetőségével.

A helyi adók közül:

a magánszemélyek kommunális adója változatlanul a legnagyobb számban alkalmazott adónem, amelyet 1470 önkormányzat működtet a területén. A helyi adót bevezető önkormányzatoknak több mint fele - az összes önkormányzat 46,5%-a élt ezzel a lehetőséggel. A magas bevezetési arány annak tudható be, hogy az adó megállapítása, adminisztrációja viszonylag kevés ráfordítással jár, a kisebb településeken ezt az adónemet a lakossággal könnyebben lehet elfogadtatni, mivel nem okoz nagy anyagi megterhelést. A magánszemélyek kommunális adójának mértékét az önkormányzatok éves szinten általában 1000-2000 forint közötti értékben határozták meg, kivétel Pest megye, ahol többségében 3000-4000 forintos adómértéket állapítottak meg. Az adómaximumot (12 000 forint/adótárgy/év) kb. 20 önkormányzat alkalmazta.

az iparűzési adó az önkormányzatok által a másik leggyakrabban működtetett adónem, amelyet 1437 helyen vezettek be, ez 315-tel több önkormányzatot jelent 1996. évhez képest. Az iparűzési adót bevezető önkormányzatok 70%-a 0,8% és 1,2% között állapította meg az adómértéket, a fővárosban 1,2%-os maradt az adómérték. A növekvő finanszírozási igényeket jelzi az a körülmény, hogy a maximális adómértéket már 368 önkormányzat alkalmazta. Az ideiglenes iparűzési adóátalányt 646 önkormányzat vezette be a területén.

Az iparűzési adó megkülönböztetett jelentősségét az adja, hogy az összes helyi adó bevételen belüli aránya évek óta kb. 84%.

a vállalkozók kommunális adóját 846, építményadót 841 (nem lakás céljára szolgáló építmények után 628, lakás után 213), idegenforgalmi adót 468 (tartózkodási idő után 288, szállásdíj után 10, építmény után 170), telekadót 394 önkormányzat állapított meg

A vállalkozók kommunális adójának mértékét az önkormányzatoknak kb. a fele az adómaximumban határozta meg. Az építményadónál és a telekadónál az adótételeket tág határok között (20-300 forint/m2) állapították meg. Amíg pl. az elmúlt években a telekadónál nem volt ritka a 10 forint/m2 alatti adómérték, addig ma már csak elvétve található ilyen alacsony tétel.

Összességében megállapítható, hogy az önkormányzatok 1997. évben szélesebb körben éltek a helyi adók bevezetésének lehetőségével. Az átlagos adómérték az iparűzési adó esetében jelentősen emelkedett, a magánszemélyek kommunális adójánál az építmény- és a telekadónál pedig mérsékelt emelkedés figyelhető meg.

Érvényesül az a korábbi tendencia is, hogy az önkormányzatok változatlanul a vállalkozói szféra adóztatására törekednek. Az építményadónál jelenleg is csak kis számban élnek a lakások utáni adó-megállapítás lehetőségével. Az építményadón belül elsődlegesen a nem lakás céljára szolgáló építményekre vezetnek be helyi adót, azon belül a műhelyekre, üzlethelyiségekre, garázsokra terjesztik ki az adófizetési kötelezettséget.

1997. évtől már a főváros valamennyi kerülete élt a helyi adók bevezetésének a lehetőségével, főleg a nem lakás céljára szolgáló építményeket és a telkeket adóztatják. Ugyanakkor itt mindössze 4 kerületi önkormányzat vezette be a magánszemélyek kommunális adóját. A szállásdíj után megállapítható idegenforgalmi adó és a iparűzési adó a főváros egész területén egységesen funkcionál. Az idegenforgalmi adó mértéke a szállásdíj 3%-a.

A helyi adó bevételek területi megoszlására jellemző, hogy az adóbevételek 48,5%-a a fővárosra és vonzáskörzetére, Pest megye területére koncentrálódik. (Ez az arány 1995. évben még 53%, 1996. évben mintegy 50% volt.) Ugyanakkor az önkormányzatok 93%-át kitevő nagyközségi és községi önkormányzatoknál a helyi adó bevételeknek mintegy 8,5%-a realizálódott.

Az adóterhelést vizsgálva látható, hogy a helyi adók által okozott közvetlen lakossági megterhelés nem jelentős, mivel az összbevételből mintegy 93 milliárd forint az iparűzési adó. Minthogy a vállalkozók egy része is fizet építmény- és telekadót, a bérből és fizetésből élők adóterhe 7-8 milliárd forintra tehető.

Az iparűzési adó jelentős hányada 1997. évben is - 36,5 milliárd forint - a fővárosi önkormányzat bevétele volt. Csökkent a fővárosi iparűzési adó bevétel az országos bevételhez viszonyítva. 1995. évben a főváros iparűzési adó bevétele az országosnak még 48%-a, 1996-ban 45%-a volt, 1997. évre az arány 39%-ra csökkent. Ez azt jelenti, hogy a többi településen együttesen az iparűzési adó bevétel jobban növekedett, mint a fővárosban.

Összességében az önkormányzatok költségvetési forrásain belül a helyi adók súlyaránya, az előző évi 8,4%-ról 9,3%-ra növekedett.

A környezetvédelmi bírságból 0,3 milliárd forint bevételt értek el az önkormányzatok, amely az országgyűlési előirányzatnak mintegy 60%-a, és az 1997. évi bevételtől is 3,6%-kal elmarad.

Egyéb sajátos bevételek jogcímen 20,1 milliárd forint, az előirányzatot 122,9%-kal, az előző évi teljesítést pedig 70,3%-kal meghaladó összegű bevétel teljesült. Ezek a bevételek közterület használatba adásából, ingatlan, telek, helyiség bérleti díjából, nyugdíjasházakban lakók által fizetett bérleti díjakból, stb. tevődnek össze.

Az átengedett bevételek teljesítése 143,6 milliárd forint, amely az előirányzat 99,9%-ának felel meg.

a személyi jövedelemadó bevétel teljesítése a költségvetési szabályozásnak megfelelően 100%, 135,7 milliárd forint,

a gépjármű adó helyi önkormányzatokat megillető előirányzata 8 milliárd forint volt. A ténylegesen elért bevétel 7,9 milliárd forint, amely 98,9%-os teljesítésnek felel meg.

A szabályozás szerint a települési önkormányzatok által a belföldi gépjárművek után beszedett adóból a törvényben meghatározott alsó adótétellel (400 forint/100 kg) számított összeg fele-fele arányban oszlik meg az önkormányzat és a Útalap között. Ha a képviselő-testület, illetve a közgyűlés az alsó adótételnél magasabb mértéket állapít meg, a különbözetből származó bevétel 100%-ban az önkormányzatot illeti meg. Az önkormányzatok által az alsó határnál magasabb adótétellel realizált bevétel összege - az önkormányzatokat megillető 7,9 milliárd forinton belül - 2,6 milliárd forint volt.

A felhalmozási és tőkejellegű bevételekből 185,4 milliárd forint a teljesítés, amely a költségvetés előirányzatát 96,4 milliárd forinttal, 108,3%-kal meghaladja. Az 1996. évi teljesítéshez képest 66,6 milliárd forinttal nagyobb összeg realizálódott az önkormányzatoknál ezekből a bevételekből.

Ezen belül az előző évhez képest a tárgyi eszközök értékesítéséből 8,3 milliárd forinttal, 19,3%-kal, a részvények és vállalatok értékesítéséből pedig 43,1 milliárd forinttal, közel 91%-kal magasabb a bevétel teljesítése.

E forráscsoportban jelennek meg az államháztartáson belüli szervezetektől (az elkülönített pénzalapoktól, a fejezetektől összesen 14,1 milliárd forint), valamint az államháztartáson kívül (vállalkozásoktól, lakosságtól, társadalmi önszerveződésektől, ÁPV Rt.-től (a belterületi földek után - jórészt késedelmesen - átadott pénzeszköz), egyéb szervektől, összesen 29,5 milliárd forint) felhalmozási bevételek is. Ezek összege együttesen 43,6 milliárd forint volt, 19,6 milliárd forinttal, 81,7%-kal több a költségvetésben számításba vett összegnél, és 15,2 milliárd forinttal meghaladja az előző évi teljesítést.

A központi költségvetés a helyi önkormányzatok részére az év során 348,7 milliárd forint állami hozzájárulást és támogatást utalt át, amely 21,9 milliárd forinttal, 6,7%-kal több az előző évi teljesítéshez képest.

Az állami támogatások jelentősebb tételei a következők szerint alakultak:

Az állami támogatás legnagyobb csoportját a normatív állami hozzájárulások képezték. Ezen jogcímen - az év során történt lemondások, és a költségvetési törvényben meghatározott jogos igénybevétel tervezettől eltérő alakulása következtében - az országgyűlési előirányzat 100,7%-ra, 257,7 milliárd forintra teljesült.

A színházi támogatások az előirányzatnak megfelelő, 4,3 milliárd forint összegben teljes egészében átutalásra kerültek az érintett önkormányzatoknak. Ezáltal részesült 32 színház épület működtetési támogatásban, 32 színház művészeti tevékenység kiadásaihoz hozzájárulásban, 6 önkormányzat a bábszínházainak adható művészeti támogatásban. Ezen túlmenően a pályázati támogatások keretében 9 önkormányzat szabadtéri színházai, 3 önkormányzat nemzetiségi színházai, és 9 önkormányzat útján színházi vállalkozások, alternatív műhelyek részesültek támogatásban.

A címzett- és céltámogatások jogcímen 1997. évre tervezett 39 milliárd forint előirányzatból, továbbá a Kincstárnál az 1996. év végén az önkormányzatok rendelkezésére álló azonos célú maradványokból 31 milliárd forint került felhasználásra. A címzett- és céltámogatások előirányzatának, illetve felhasználásának részletes elemzését a "Kiadások alakulása" című fejezet tartalmazza.

A központosított előirányzatok 1997. évi teljesülése 29,3 milliárd forint, amely az országgyűlési előirányzat 80,2%-a, és megfelel a módosított előirányzat 100%-os teljesítésének. A központosított előirányzatokból az egyes igénybevételi jogcímeknél fel nem használt összegek - a költségvetési törvényben meghatározott szabályoknak megfelelően - belső átcsoportosításra kerültek elsősorban a normatív állami hozzájárulások jogcímhez, valamint a törvényben szereplő eredeti előirányzatokat meghaladó teljesítések, illetve egyes év közben belépő szociális ellátások fedezetének biztosítására.

A működésképtelenné vált helyi önkormányzatok kiegészítő támogatása az önkormányzati forrásszabályozás egyik fontos elemét képezte 1997. évben is. A helyi önkormányzatok a működőképességük helyreállításához 1997. évben 3 jogcímen vehettek igénybe támogatást: vis maior helyzetek feloldására, költségvetésük forráshiányának kiegészítésére, illetve a saját hibájukból bekövetkezett tartós fizetésképtelenség átmeneti kezelésére. E három jogcímen az önkormányzatok 6,8 milliárd forint támogatásban részesültek, amely összeg - évközi átcsoportosítás következtében - 13,4%-kal nagyobb volt az éves előirányzatnál és 26,8%-kal haladta meg az 1996-ban ilyen jogcímeken nyújtott támogatásokat.

Vis maior esetében támogatás a költségvetési törvény szerinti 500,0 millió forint eredeti előirányzat a normatív állami hozzájárulásokból, a címzett és céltámogatások 1997. július 1. utáni lemondásából és a tartósan fizetésképtelen helyzetbe került helyi önkormányzatok támogatásából történt átcsoportosítás eredményeként 991,2 millió forint módosított előirányzatra változott. A teljesítés 768,9 millió forint volt, amely öt ütemben összesen 176 önkormányzat vis maior kérelmének teljes, vagy részbeni elismerését jelentette.

Önhibán kívül hátrányos helyzetben lévő (forráshiányos) helyi önkormányzatok támogatása a Ktv. szerint 5,0 milliárd forint volt. Az év során annak eredeti előirányzata a már jelzett átcsoportosítások eredményeként 6000,0 millió forintra változott. A teljesítés 6,0 milliárd forint volt.

A költségvetési törvényben foglaltaknak megfelelően 1997. évben is két alkalommal nyújthatták be az önkormányzatok támogatási kérelmeiket. Az első ütemben 831 támogatási kérelem 10,2 milliárd forint támogatási igényt tartalmazott, melyből 731 kérelem 4,3 milliárd forint támogatással került jóváhagyásra. A második ütemben a 179 támogatási kérelemből 171 került támogatásra 1,7 milliárd forint összegben.

Változást jelentett ezen támogatási formán belül 1997-ben a finanszírozási előleg bevezetése az önkormányzatok pénzellátási, likviditási problémáinak megoldására. Eszerint az önhibán kívül hátrányos helyzetben lévő (forráshiányos) önkormányzatok utólagos elszámolási kötelezettség mellett finanszírozási előleget vehettek igénybe, melynek összege nem lehetett több, mint az önkormányzat részére 1996-ban folyósított forrás-kiegészítő támogatás 50%-a. Előleget 1997-ben 585 önkormányzat 2,0 milliárd forint összegben vett igénybe.

A tartósan fizetésképtelen helyzetbe került helyi önkormányzatok átmeneti támogatása jogcímen - az 1997. évi 294,2 millió forint módosított előirányzatával szemben - a teljesítés 43,4 millió forint volt.

A helyi önkormányzatok adósságrendezési eljárásáról szóló 1996. évi XXV. törvény hatálybalépését követően néhány önkormányzat - kellően át nem gondolt gazdálkodása során felhalmozott és lejárt kötelezettségei miatt - megindította az adósságrendezési eljárást. A költségvetési törvény módosítása, valamint a 95/1996. (VII. 4.) Korm. rendelet megteremtette annak lehetőségét, hogy az adósságrendezés alatt lévő önkormányzatok működési célú támogatást, továbbá a pénzügyi gondnok díjának megtérítését igényelhessék a központi költségvetésből.

A fizetőképesség helyreállítását célzó eljárás 1997-ben a következő önkormányzatoknál fejeződött be: Bátorliget, Egerszólát, Csány, Nágocs és Kács.

A hivatásos helyi önkormányzati tűzoltóságok támogatásának 88 milliárd forint költségvetési előirányzata 100%-ban teljesült. Ez az 1996. évi támogatás összegét 20,4%-kal haladta meg. Az érintett önkormányzatok e támogatást kizárólag a tűzoltóság működtetésére használhatták fel.

A területi kiegyenlítést szolgáló fejlesztési célú támogatás előirányzata 1997. évben 8 milliárd forint volt. Az év során 7 milliárd forint - 88% - került felhasználásra a törvény szerint diszponáló megyei területfejlesztési tanácsok közreműködésével. A szabályozás lehetővé teszi a képződő maradvány 1998. évi felhasználását.

Egyéb átcsoportosított pénzeszközök terhére 0,5 milliárd forint támogatásban részesültek az önkormányzatok. A Kormány a költségvetés általános tartalékából történt átcsoportosítással biztosított fedezetet a szociális ágazatban foglalkoztatott közalkalmazottak egyszeri bérpolitikai támogatására, továbbá a Told községet ért súlyos viharkárok enyhítésére, és egy budapesti ingatlan funkciókiváltásával kapcsolatos költségek ellentételezésére.

Az állami hozzájárulások és támogatások teljes körű tételes bemutatását a fejezeti indoklás XI. Belügyminisztérium fejezet 23. címe tartalmazza.

Az államháztartáson belüli átutalások összege 201,2 milliárd forint, amely 1996. évhez képest 31,5 milliárd forint - mintegy 18,6%-os - emelkedést mutat. Ez az összeg az országgyűlési előirányzatot közel 3%-kal haladta meg. Ezen bevételi csoport döntő részét, 167,7 milliárd forintot az Egészségbiztosítási Alaptól átvett pénzeszköz képezi. Az egészségügyi intézmények működését szolgáló forrás 1996. évhez képest így 13%-kal emelkedett, ez a tervezetthez képest 99,1%-os teljesülést jelent.

Az államháztartáson belüli átutalások között 21,2 milliárd forintot - az országgyűlési előirányzatot 41,6%-kal meghaladó összeget - tettek ki az elkülönített állami pénzalapoktól átvett pénzeszközök. Ennek 97,2%-a a Munkaerőpiaci Alapból a munkanélküliek jövedelempótló támogatására és a közhasznú foglalkoztatásokhoz - a finanszírozási rendszernek megfelelően - nyújtott támogatás volt, a további 0,6 milliárd forintot az egyéb állami alapokból (Útalap, Vízügyi Alap, Környezetvédelmi Alap, Nemzeti Kulturális Alap) történt átutalások képezték.

A központi (fejezetektől) költségvetési szervektől céljelleggel 10,7 milliárd forint, az előirányzathoz képest 12,8%-kal nagyobb összeg került átutalásra a helyi önkormányzatok részére.

Mintegy 1,5 milliárd forint bevétel folyt be az önkormányzatoknál a különféle - főleg az előző évekkel összefüggő - pénzügyi elszámolásokból és visszatérítésekből.

Az államháztartáson kívülről származó bevételek - ezek a működési célú céljellegű pénzátadások, közös létesítmények fenntartására átadott hozzájárulások, továbbá közérdekű kötelezettségvállalásokra történt befizetések - 10,4 milliárd forint összege 15,5%-kal meghaladta az előirányzatot és közel az előző évi teljesítés szintjén (97,6%) alakult.

A hitelek alakulását alapvetően befolyásolta - a helyi önkormányzatok hitelfelvételi korlátozásának törvényi szabályozásán túlmenően - az önkormányzatok pénzügyi helyzetének alakulása, valamint a felelősséggel, mértéktartóan folytatott gazdálkodás. A 17,6 milliárd forint hitelből származó bevétel ennek következtében az előző évit 23,1%-kal haladja meg, és megközelítőleg fele a tervezés során prognosztizált összegnek.

Értékpapírok értékesítéséből származó bevétel megnevezésű bevételcsoportban - az ide elszámolt hozam-bevétel, kárpótlási jegyek, állampapírok és egyéb értékpapírok értékesítése, egyéb pénzügyi befektetések bevétele együtt - 5,3 milliárd forintra teljesült, amely az országgyűlési előirányzatot 48,4%-kal meghaladta, azonban 38%-kal kevesebb volt, mint az előző évben elért teljesítés.

Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 1997. évben 3,1 milliárd forint bevételt értek el.

4.5.2.3 A kiadások alakulása

A helyi önkormányzatok 1997. évi teljesített kiadása 1189,4 milliárd forint, ami 14,2%-kal meghaladja az 1997. évi országgyűlési előirányzatot és 26,5%-kal az 1996. évi teljesített kiadást.

A tárgyévi kiadások megoszlása 1996. és 1997. években a következők szerint alakult:

A helyi önkormányzatok tárgyévi kiadásainak megoszlása

 

 Megnevezés

 1996. évi teljesítés

 1997. évi országgyűlési előirányzat

 1997. évi teljesítés

 

 

 %

 %

 %

 

 Működési kiadások

 71,1

 71,5

 66,7

 

 ebből:- személyi juttatások

 29,7

 31,4

 28,0

 

 - tb. járulék, munkaadói járulék, eü. hozzájárulás 

 13,0

 14,3

 12,7

 

 - dologi kiadások

 28,4

 25,8

 26,0

 

 Felhalmozási és tőke jellegű kiadások

 15,3

 14,4

 18,2

 

 ebből:- tárgyi eszk., föld, immat. javak felhalmozása

 8,4

 8,7

 10,7

 

 - államháztartáson belüli és kívüli felhalmozásicélú átutalások

 3,2

 2,8

 2,7

 

 - nagy értékű tárgyi eszközök felújítása

  1,6

  1,1

  2,2

 

 - felhalmozások ÁFA egyenlege

  2,1

  1,8

  2,6

 

 Támogatások, elvonások és egyéb folyó átutalások összesen

  8,5

  8,5

  7,8

 

 Általános és céltartalék

 

  0,7

 

 

 Éven belüli lejáratú értékpapírok vásárlásának és eladásának egyenlege

  1,5

  1,5

  2,9

 

 Hitel visszafizetés

  2,3

  2,3

  1,6

 

 Hosszú lejáratú értékpapírok vásárlása

  1,3

  1,1

  2,6

 

 Kölcsönnyújtás

 

 

  0,2

 

 Tárgyévi kiadások összesen

 100,0

 100,0

 100,0

Az önkormányzatok tárgyévi kiadásainak teljesítése, a kiadás-összetétel százalékos megoszlása azt mutatja, hogy az országgyűlési előirányzathoz képest csökkentek a működési kiadások, a támogatások, elvonások és egyéb folyó átutalások és a hitel-visszafizetés, növekedett viszont a felhalmozási és tőkejellegű kiadások, az éven belüli lejáratú értékpapírok vásárlásának és eladásának egyenlege, valamint a hosszú lejáratú értékpapírok vásárlásának mértéke.

A kiadások tételenként a következők szerint alakultak:

A működési kiadások teljesítése 793 milliárd forint volt. Az előző évet 124 milliárd forinttal, 18,5%-kal haladta meg. A működési kiadások prioritása egyértelműen érvényesült, amelyet a 66,7%-os részarány is alátámaszt. Ezen belül:

személyi juttatások teljesítése 333 milliárd forint volt, amely az előző évnél 53,5 milliárd forinttal, 19,1%-kal volt magasabb.

a társadalombiztosítási járulék címén az önkormányzatok 150,3 milliárd forintot fizettek be a társadalombiztosítási alapok részére. Ez az előző évi befizetéseknél 28 milliárd forinttal, 22,9%-kal volt nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 1997-ben 40,7%-os arányt képviselnek. Ezek együttes összege 483,3 milliárd forint volt, amely az előző évhez viszonyítva jelentős mértékben - 20,3%-kal, 81,5 milliárd forinttal - növekedett.

Mivel az előző évi bérpolitikai intézkedések eredményei elmaradtak a Kormány és az érdekképviseletek 3 éves bérmegállapodásának ütemétől, így 1997-re a hiányosságokat figyelembe véve és kiküszöbölve olyan bérfinanszírozási rendszert kellett bevezetni, mely a közszféra számára ezen lemaradásokat és az ez évi kötelezettségeket együtt finanszírozza.

1997-ben a béremelések fedezetét az önkormányzati normatív állami hozzájárulások tartalmazzák. Ez a megoldás mozgósította az önkormányzati saját forrásokat is. A források ilyen módon való koncentrálása és a törvényi garancia együttesen biztosították azt, hogy megvalósult az 1997. évre a munkavállalók és a Kormány között született megállapodás.

Dologi kiadásokra 309,7 milliárd forintot fordítottak az önkormányzatok. Ez az előző évinél 42,5 milliárd forinttal, 15,9%-kal volt magasabb, amely reálérték-csökkenést jelent, és jóval alul marad a tárgy évi összes kiadás 26,5%-os emelkedésétől.

A felhalmozási és tőkejellegű kiadásokra az önkormányzatok 216,9 milliárd forintot, a tárgyévi összes kiadásnak a 18,2%-át költötték, mely 51%-kal haladta meg az 1996. évi teljesítést. Igen kedvező ezáltal a fejlesztések, beruházások alakulása.

A helyi önkormányzatok felhalmozási és tőke jellegű kiadásainak támogatására 1997-ben címzett és céltámogatásként 39 milliárd forintot hagyott jóvá az Országgyűlés. (A támogatási előirányzat az 1996. évi 34 milliárd forint eredeti előirányzatnál 14,7%-kal magasabb.)

A Magyar Köztársaság 1997. évi költségvetéséről szóló 1996. évi CXXIV. törvény a helyi önkormányzatok címzett- és céltámogatási rendszeréről szóló 1992. évi törvény alapján meghatározta és rangsorolta az 1997. évben támogatható célok körét Ezek a támogatható célok az alábbiak:

települési szilárd hulladéklerakó építése,

életveszélyessé vált általános iskolai tanterem kiváltása,

működő kórházak és szakrendelők (beleértve az önálló fogászati rendelőt is) gép- és műszerbeszerzései,

a helyi önkormányzatok címzett és céltámogatási rendszeréről szóló 1992. évi LXXXIX. törvény 3. számú mellékletének I. Vízgazdálkodás, szennyvíz-elvezetés és tisztítás alcím megjegyzésében jelzett igény-kielégítési sorrend és az 1997. évre célonként külön benyújtott támogatási igényű, de üzembe helyezhetőség szempontjából műszakilag összetartozó beruházások együttes kezelésének figyelembevételével a költségvetési előirányzatból még kielégíthető szennyvíztisztító telep, települési folyékony hulladék-, tengelyen szállított szennyvíz-, tisztítótelep és szennyvízcsatorna építés.

A költségvetési törvény 1997-ben lehetőséget adott arra, hogy az 1997. évi előirányzatról és az előző évek előirányzat-maradványából június 30-ig lemondással felszabaduló összeg felhasználhatóvá váljék a tárgyévben ki nem elégített, de a feltételeknek megfelelő, az igény-kielégítési sorrendben következő céltámogatási igényekre.

Az 1997. évi eredeti előirányzatról és az előző évek előirányzat-maradványáról 1997. július 1-je után lemondással felszabadult összeg a működésképtelenné vált helyi önkormányzatok támogatási előirányzatát (vis maior, önhiki) növelte 1997-ben.

A helyi önkormányzatok 1997-ben a címzett- és céltámogatások a tárgyévi előirányzatából 18,2 milliárd forintot, míg az előző évek támogatási előirányzat maradványából 13,1 milliárd forintot, azaz összesen 31,3 milliárd forintot vettek igénybe. Ez az 1996. évi felhasználásnál 7,9 milliárd forinttal, 33,76%-kal volt magasabb.

Az önkormányzatok által ténylegesen felhasznált összeg (31,4 milliárd forint) és az érintett kincstári számlán megjelenő teljesítés (31,0 milliárd forint) közötti különbség a következő tételekből adódik:

csökkentik az alábbi számlarendezések az önkormányzatok által ténylegesen felhasznált összeget:

az 1995. évi zárszámadás alapján: 210,6 millió forint

az 1996. évi zárszámadás alapján: 216,4 millió forint

növeli az önkormányzatok által ténylegesen felhasznált összeget:

az önkormányzatok által 1997-ben visszafizetett, de a Magyar Államkincstárban csak 1998-ban jóváírt visszafizetések összege: 100,9 millió forint.

Az önkormányzatok részére 1997. évben címzett - és céltámogatásként - a tárgyévi előirányzat és az előző évek előirányzati maradványaként - összesen 55,4 milliárd forint állt rendelkezésre, amelyből az önkormányzatok 31,3 milliárd forintot vettek igénybe. Az 1998. évre áthúzódó maradvány összege 27,3 milliárd forint. (Ezen összeg a szabályozás alapján 1998. évben a helyi önkormányzatok részére rendelkezésre áll.)

A helyi önkormányzatok címzett- és céltámogatási rendszeréről szóló 1992. évi LXXXIX. törvény (a továbbiakban Ctv.) rendelkezéseinek megfelelően az önkormányzatok címzett- és céltámogatásának az eredeti előirányzatai módosításra kerültek mindazon esetben, amikor az önkormányzatok a feladat megvalósításától elálltak, illetve a támogatást a céltól eltérően használták fel.

Ilyen jogcímen a helyi önkormányzatok 1997. év folyamán összesen 5,4 milliárd forint támogatásról mondtak le, amiből az 1997. évi eredeti előirányzatot 1,9 milliárd forint érintette. A költségvetési törvény 1997-ben lehetőséget adott meghatározott és már említett szabályok szerint arra, hogy a lemondások bizonyos hányada visszaforgathatóvá váljék a tárgyévben a címzett és céltámogatások rendszerében. Ezen a jogcímen 1997-ben összesen 4,8 milliárd forint ‘újraosztása’ történt meg.

A céltámogatási körben - tárgyévi előirányzat és az előző évek előirányzati maradványaként - rendelkezésre állt összesen 36,6 milliárd forint.

Az 1997. évi eredeti előirányzatból 11,3 milliárd forint volt az előző évek céltámogatásainak leterhelése és 10,0 milliárd forint került felosztásra az új induló beruházásokra. Az 1997-ben céltámogatással támogatott 320 db beruházás a következő ágazatokat érintette: 203 db a vízgazdálkodási ágazat, 27 db az oktatási ágazat, 78 db az egészségügyi ágazat, 12 db a hulladékgazdálkodási ágazat beruházása volt.

A céltámogatások előző évi előirányzatainak maradványa 1997. XII. 31-én 3,7 milliárd forint, az eredeti előirányzat maradványa 17,7 milliárd forint.

A címzett támogatási körben - tárgyévi előirányzat és az előző évek előirányzati maradványaként - rendelkezésre állt összesen 21,9 milliárd forint.

Az 1997. évi eredeti előirányzatból 15,5 milliárd forint volt az előző évek címzett támogatásainak leterhelése és 2,0 milliárd forint került felosztásra az új induló beruházásokra. Az 1997-ben címzett támogatással támogatott 90 db önkormányzati beruházás a következő ágazatokat érintette: 33 db a vízgazdálkodási ágazat, 42 db az oktatási ágazat, 15 db az egészségügyi ágazat beruházása volt.

A címzett támogatások előző évi előirányzatainak maradványa 1997. XII. 31-én 0,1 milliárd forint, az eredeti előirányzat maradványa 5,8 milliárd forint.

Az önkormányzatok a központi címzett- és céltámogatást saját forrásaikból kiegészítették. A címzett és céltámogatási rendszer 1997-ben is eredményesen segítette elő és orientálta az önkormányzati fejlesztéseket, a saját erőforrások összekapcsolásával. Ezek a felhalmozási és tőkejellegű bevételek, a területi kiegyenlítést szolgáló fejlesztési célú támogatások, valamint a hitelbevételek voltak.

Nagy értékű tárgyi eszközök felújítására az önkormányzatok 1997-ben 25,8 milliárd forintot, az 1996. évihez viszonyítva 10,8 milliárd forinttal, 71%-kal többet fordítottak. A beruházásokhoz hasonlóan e körben is kiemelkedően magas a ráfordítások emelkedése, hiszen az állagmegóvás jelentős feladat az önkormányzati vagyon-megóvás terén. Míg 1996-ban ez a felhalmozási kiadások 10,5%-a, 1997-ben már 11,9%-a volt.

Az államháztartáson kívüli működési célú pénzeszközátadások 1997-ben az összkiadás 2,4%-a volt 28 milliárd forint összegben, mely 25,4%-kal, mintegy 5,7 milliárd forinttal volt magasabb az előző évinél.

A szociálpolitikai juttatások 7,5 milliárd forinttal, 13%-kal haladták meg az előző évi teljesítést, összegük 60,9 milliárd forint volt, ami az összkiadások 5,1%-át jelenti. Az emelkedés alapvető oka a munkanélküli jövedelempótló támogatásban részesülők számának növekedése, de szerepet játszott ebben az 1997. novemberétől hatályba lépett, a gyermekek védelméről és a gyámügyi igazgatásról szóló törvény alapján bevezetett új ellátás, a rendszeres gyermekvédelmi támogatás is. A szociális és gyermekvédelmi juttatásokra az önkormányzati támogatások között szereplő szociális normatíva és a Munkaerőpiaci Alapból átvett pénzeszközök biztosítottak fedezetet.

Jelentősen, 150,8%-kal (13,8 milliárd forintról 34,6 milliárd forintra) emelkedett az éven belüli értékpapírok vásárlásának és eladásának egyenlege, mely egyes önkormányzatok likviditási helyzete stabilizálásának, javításának visszaigazolása, s amely alapvetően összefügg a helyi szinten bevezetett un. kiskincstári gazdálkodás adta lehetőségekkel, meg a privatizációs bevételek átmeneti "hasznosításával".

A hosszú lejáratú értékpapírok vásárlása hosszabb távú feladatok, - főként a sajáterős, támogatott beruházások- fedezetének megteremtését segíti elő. 1997. évben 31,0 milliárd forintért, az 1996. évinél 18,6 milliárd forinttal (151%-kal) magasabb összegben vásároltak az önkormányzatok hosszú lejáratú értékpapírokat.

4.5.2.4 A pénzállomány alakulása

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a nyolc számlavezető pénzintézetnél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 1997. évben 85 és 116 milliárd forint között ingadozott. Némely hónapban (pl. március, szeptember) jelentősen - 100-110 milliárd forint fölé - emelkedett.

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlákra - az első és második féléves márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként az 1998. évi költségvetési előirányzatok terhére történt állami támogatások átutalt összegének egy részét is, mivel előre hozott bérfizetések nem történtek mindenütt, illetve előfordult az is, hogy nem volt szükség a decemberi bérek fizetésének fedezeteként az átutalt előlegre. (Ezen összegek jórészt azonban 1998. január első napjaiban már felhasználásra is kerültek.)

Növelte a december végi pénzállományt az is, hogy a pályázatokon elnyert és év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 1997. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pályázati pénzek, valamint a különböző alapoktól átvett pénzeszközök.)

A helyi önkormányzatok részére 1997. évben befolyt jelentős privatizációs bevételek is hozzájárultak ahhoz, hogy főként az év második felében tartósan magasak voltak a hó végi pénzállományi adatok.

Az önkormányzatok jelentős összegű maradványa döntően kötelezettségvállalással terhelt, így a nem számottevő szabad - kötelezettséggel nem terhelt - pénzmaradvány csak kis mértékben javítja a következő év költségvetési kondícióját. Több önkormányzatnál - egyes jobb pénzügyi helyzetben lévő városoknál jellemzőbben, ahol 1997. évben nagyobb összegű többletbevétel realizálódott - a pénzmaradványok tudatos tartalékolási szándékkal képződtek, céljuk a következő évek fejlesztési céljait szolgálni.

Nem érdektelen megvizsgálni az önkormányzatok pénzállományának egy hónapon belüli napi ingadozását sem, amelynél a min. és max. nagyságú állományi adatok között jelentős, 30-40%-os eltérés a jellemző. (A szokásos mérési időpontot jelentő hó végi állományok tehát csak egy fix időpontban rögzített számsort alkotnak, amelytől eltérnek - döntően lefelé - egyéb napokon a pénzállományi adatok.)

Az önkormányzatok hitelszámláinak állománya az 1996. december végi több mint 38 milliárd forintról az 1997. év folyamán fokozatosan lecsökkent mintegy 27 milliárd forintra, s az év végén aztán 3 milliárd forinttal emelkedett.

Ezáltal folytatódott az 1996-ban elkezdődött - az 1996. évi költségvetési törvényben bevezetett hitelkorlátozás miatti - csökkenő hitelfelvételi tendencia. A visszafogottsághoz az újabb hitelek igénybevételénél - a hitelkorláton túl - a magas kamatterhek is hozzájárultak.

A hitelállományi adatok azonban igen sokszínű, élénk hitelműveleteket takarnak. Jelentős mintegy 50 milliárd forint bruttó hitelforgalom áll mögötte, amelynek jó része, több mint 60%-a rövid lejáratú, működési célú hitel, főként havi rendszerességű munkabérhitel és egyéb likviditási gondok megoldására felvett hitel. A helyi önkormányzatok hitel bevételei és kiadásai makroszinten közel egyensúlyban, sőt - a tavalyi évhez hasonlóan - visszafizetési pozícióban vannak.

A helyi önkormányzatok és intézményeik betét- és hitelállományának hó végi egyenlegei 1997-ben*

 

 

 

 

 

 

 

 

 

 

 

 

 milliárd forintban

 

 Megnevezés

 1996.

 1997.

 

 

 dec.

 jan.

 febr.

 márc.

 ápr.

 máj.

 jún.

 júl.

 aug.

 szept.

 okt.

 nov.

 dec.

 

 

 

 

 

 

 

 

 

 

 

 

 

 

 

 

 Éven belüli betét

 84,1

 87,0

 85,0

 104,4

 83,5

 102,7

 95,8

 85,6

 93,0

 112,8

 98,5

 96,5

 114,9

 

  ebből: látraszóló

 63,0

 58,9

 55,6

 73,1

 49,3

 66,4

 60,7

 49,5

 55,7

 73,3

 57,3

 59,7

 81,7

 

 Éven túli betét

 0,7

 0,7

 0,7

 0,7

 0,7

 0,7

 0,7

 0,6

 0,5

 0,5

 0,3

 0,3

 0,2

 

 Deviza betét

 1,8

 0,2

 0,5

 0,5

 0,4

 0,5

 0,5

 0,8

 0,4

 0,4

 0,4

 0,8

 0,7

 

 Önkormányzati betét- állomány összesen

  86,6

 87,9

 86,2

 105,6

 84,6

 103,9

 97,0

 87,0

 93,9

 113,7

 99,2

 97,6

 115,8

 

 Éven belüli hitel

 5,7

 4,6

 4,5

 4,3

 4,9

 4,8

 5,0

 4,9

 4,9

 4,0

 4,2

 4,3

 6,7

 

 Éven túli hitel

 30,2

 29,4

 27,1

 25,6

 22,7

 23,0

 22,2

 23,2

 23,1

 22,3

 22,4

 22,4

 23,1

 

 Deviza hitel

 2,5

 2,6

 1,7

 0,9

 1,1

 1,1

 1,1

 0,7

 0,7

 0,6

 0,6

 0,6

 0,5

 

 Önkormányzati hitelállomány összesen

 38,4

 36,6

 33,3

 30,8

 28,7

 28,9

 28,3

 28,8

 28,7

 26,9

 27,2

 27,3

 30,3

 *Forrás: Magyar Nemzeti Bank

 

 

 

 

 

 

 

 

4.5.2.5. A vagyon alakulása

 

 millió forintban

 %-ban

 Megnevezés

 1996. XII. 31.

 1997. XII. 31.

 Változás1997/1996

 Megoszlás1997. évi

 Vagyoni értékű jogok

 421

 512

 121,6

 0,03

 Szellemi termékek

 979

 1 455

 148,6

 0,08

 Egyéb

 370

 313

 84,6

 0,02

 I. Immateriális javak összesen

 1 769

 2 280

 128,9

 0,13

 Ingatlanok

 511 544

 605 055

 118,3

 33,84

 Gépek, berendezések, felszerelések

 48 867

 57 490

 117,6

 3,22

 Járművek

 4 712

 7 563

 160,5

 0,42

 Beruházások

 101 536

 127 695

 125,8

 7,14

 Beruházásokra adott előlegek

 2 023

 1 686

 83,3

 0,09

 II. Tárgyi eszközök összesen

 668 683

 799 489

 119,6

 44,71

 Részesedések

 496 015

 463 185

 93,4

 25,90

 Értékpapírok

 15 722

 30 181

 192,0

 1,69

 Adott kölcsönök

 28 158

 35 515

 126,1

 1,99

 Hosszú lejáratú bankbetétek

 343

 245

 71,4

 0,01

 III. Befektetett pénzügyi eszközök összesen

 540 239

 529 126

 97,9

 29,59

 IV: Üzemeltetésre, kezelésre átadott eszközök

 88 362

 109 024

 123,4

 6,10

 A. Befektetett eszközök összesen

 1 299 052

 1 439 919

 110,8

 80,53

 Készletek összesen

 12 242

 12 643

 103,3

 0,71

 Követelések összesen

 76 542

 98 447

 128,6

 5,50

 Értékpapírok összesen

 37 429

 82 973

 221,7

 4,64

 Pénzeszközök összesen

 87 417

 118 781

 135,9

 6,64

 Egyéb aktív pénzügyi elszámolás összesen

 18 097

 35 344

 195,3

 1,98

 B. Forgóeszközök összesen

 231 726

 348 188

 150,3

 19,47

 Eszközök összesen

 1 530 779

 1 788 107

 116,8

 100,0

A helyi önkormányzatok vagyona 1997. évben 257 milliárd forinttal (16,8%-kal) gyarapodott, így év végére elérte az 1788 milliárd forintot.

E dinamikus növekedést a befektetett eszközök és a forgóeszközök együttes növekedése okozta.

A befektetett eszközök nagysága, mely a vagyon 80,5%-át teszi ki, 1997. év végén mintegy 1440 milliárd forint. Az évközi növekedés következtében értéke 140 milliárd forinttal (10,8%-kal) haladja meg az előző év végi állományt.

Ennél dinamikusabban (50,3%-kal) 116,5 milliárd forinttal növekedett - az összes vagyonon belül 19,5%-ot képviselő - forgóeszközök év végi állománya, melynek értéke év végére így elérte a 348 milliárd forintot.

Részletesebben áttekintve az önkormányzatok mérlegadatain belül az egyes vagyoni elemeket megállapítható, hogy a befektetett eszközökön belül a négy fő csoport - immateriális javak, tárgyi eszközök, befektetett pénzügyi eszközök, és üzemeltetésre átadott eszközök - összesen adatait figyelembe véve a legdinamikusabban az immateriális javak bővültek, 28,9%-kal. E körön belül a szellemi termékek és a vagyoni értékű jogok növekedése kiugróan magas 48,6%, illetve 21,6%.

Az tárgyi eszközök alakulásánál nyomon követhetjük az évközi folyamatokat, mely szerint az önkormányzatok az előző évhez viszonyítva jelentős fejlesztéseket, és beszerzéseket hajtottak végre. Jelentősen megemelkedett az év közi ingatlan forgalom, melynek eredményeként az ingatlan vagyon 93,5 milliárd forinttal emelkedett. A gépek berendezések és felszerelések értéke 8,7 milliárd forint növekedést mutat, míg a járművek értéke év végére majdnem megduplázódott.

Jelentősen megemelkedett év végére - mintegy 26 milliárd forinttal - a beruházások állománya is. A beruházások év végi állományának növekedése 25,8%-ot tesz ki. Ha figyelembe vesszük az előző év hasonló adatait, (ahol 1996. év végére állomány csökkenés volt tapasztalható) megállapítható, hogy 1997. évben pozitív változás következett be a beruházások területén. A beruházások növekedésének oka elsősorban az önkormányzatok pénzügyi lehetőségeinek kedvezőbb alakulásából adódik. Jelentősen megemelkedett ugyanis a felhalmozásból származó bevételek nagysága, a privatizációból a részvényeladás révén. Ennek következtében a beruházási kedv fokozódott, melynek eredményeként újból megindult egy növekedési folyamat, amelynek további sorsa - a privatizációs bevételi lehetőségek várható kimerülése esetén - az önkormányzatok összes pénzügyi forrásainak és kiadási determinációinak együttes alakulásától függ.

A fenti folyamatok eredményeként (a fejlesztések, beszerzések alakulásának következtében) együttesen a tárgyi eszközök értékének növekedése 1997. évben 130,8 milliárd forintot tett ki.

A befektetett eszközökön belül a befektetett pénzügyi eszközök alakulása csökkenést mutat az előző év végi adathoz viszonyítva. A csökkenés mintegy 11,1 milliárd forintot tesz ki. Ha részleteiben vizsgáljuk az okokat és az összetevőket, látható, hogy a csökkenés a részesedés területén következett be. A csökkenés a részvények eladásából származik. Az önkormányzatok az év közben és a korábbi években megszerzett - privatizációból, gáz, villamos energiai cégek eladásából származó - részvényeiket év közben értékesítették, és így készpénzhez jutva vagyonukat gyarapíthatták. Egyrészről mint látható a tárgyi eszközökre, másrészről pedig a hosszúlejáratú értékpapír állomány növekedés mutatja, hogy értékpapír vásárlásra fordították.

Az üzemeltetésre átadott eszközök állománya évről évre nő. Ez is bizonyítja, hogy az önkormányzatok a feladataik ellátásához igyekeznek megtalálni a megfelelő gazdálkodási formát. Egyre bővülő feladatot bíznak gazdálkodó szervekre úgy, hogy az eszközöket is a rendelkezésükre bocsátják.

Az önkormányzatok forgóeszközeinek értéke 1997. év végén 348,2 milliárd forint. Ezen belül a legnagyobb súlyarányt a pénzeszközök - bankbetétek, pénztár - képviselik, melynek állománya 1997. év végén 118,8 milliárd forint. A további két összetevő a követelések, valamint a rövidlejáratú értékpapírok állománya év végére jelentősen megnövekedett (követelések 28,6%-kal rövidlejáratú értékpapírok 121,7%-kal). A követelés állomány növekedése azt is mutatja, hogy az önkormányzatok külső piaci pozíciói nem javultak az elmúlt évben, a követelések behajtása nehézségekbe ütközik. A rövidlejáratú értékpapír állomány növekedés pedig arra enged következtetni, hogy az önkormányzatok továbbra is élnek azzal a lehetőséggel, hogy szabad pénzeszközeiket értékpapírba fektetik, év közben többször is megforgatva azokat.

Az önkormányzatok 1997 évi vagyonának a forrása ezen belül a saját tőke 1549,5 milliárd forintra a tartalék 76,1 milliárd forintra a kötelezettségek pedig 162,4 milliárd forintra emelkedtek. A forrásokon belül a legdinamikusabban a kötelezettségvállalások emelkedtek 47,9%-kal. Ezen belül a hosszúlejáratú kötelezettségek csökkentek, míg a rövid lejáratú kötelezettségek pedig növekedtek az előző év végi adatokhoz viszonyítva.

4.5.2.6. Létszám és személyi juttatások

A helyi önkormányzatok - a beszámolási információrendszer alapján - 1997. év folyamán 44 109 fő köztisztviselőt, 448 245 fő közalkalmazottat és 29 569 fő egyéb dolgozót foglalkoztattak. Ez utóbbin belül 7036 fő a helyi hivatásos tűzoltók létszáma. Átlagos állományi létszám: 532 500 fő.

A költségvetési intézményeknél foglalkoztatottak 8,3%-a köztisztviselő, 84,2%-a közalkalmazott, 7,5%-a egyéb alkalmazott.

A köztisztviselők létszámán belül 7,5%-ot képviselnek a polgármesterek, alpolgármesterek, ebből a társadalmi megbízatású polgármesterek száma 1244 fő.

A köztisztviselők havi átlagos személyi juttatása 53 459 forint (22,6%-kal magasabb az 1996. évinél), a közalkalmazottaké pedig 35 153,5 forint (előző évitől 22,1%-kal több) volt.

Az önkormányzati létszámcsökkentések eredményeként az előző évi tényadatokhoz viszonyítva a köztisztviselők létszáma 1,7%-os (766 fő), a közalkalmazottaké pedig 4,3%-os (20 026 fő) csökkenést mutatott. Ugyanakkor a hivatásos tűzoltók létszáma 3,3%-kal, 225 fővel, az egyéb munkavállalók létszáma pedig 4,2%-kal, mintegy 1281 fővel emelkedett.

A költségvetési intézményeknél foglalkoztatottak közül 91,5%-ot képvisel a teljes munkaidőben, 2,8%-ot a részmunkaidőben és 5,7%-ot az egyéb módon foglalkoztatottak aránya.

A teljes munkaidőben foglalkoztatottaknak kifizetett 313,6 milliárd forinton túl 19,4 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege. A növekedés a teljes munkaidőben foglalkoztatottaknál 19%, a részmunkaidős és alkalmi munkavállalók esetében pedig 22%.

1997-ben a Kormány és az érdekképviseletek 3 éves bérmegállapodásának 2. évi feladatai megvalósítására került sor. A bérnövekedésnek normatív állami hozzájárulásokba történt beépítése, a törvényi garanciák, valamint a munkáltatók egyedi döntésén alapuló illetményemelés következtében a közalkalmazottak és köztisztviselők jövedelmi helyzete országosan átlagosan a bérmegállapodások szerint alakult, illetve ezt némileg meghaladta, melynek okai a következők:

egyrészt a közalkalmazotti bértábla - a feladat és hatáskörökből adódóan - a kis önkormányzatoknál többet adott mint a törvény által meghatározott átlag, a nagyobb önkormányzatoknál viszont a helyi érdekképviseletek a „táblaminimum”-nál többet tudtak kiharcolni.

a másik összetevője a nagyobb arányú növekedésnek az, hogy az 1997. évi szabályozás megszüntette az önkormányzatok ellenérdekeltségét. A bérfinanszírozás beépült a normatív rendszerbe, így nem volt külön bérpolitikai keret. A munkajog által garantált mérték teljesülése már a bevezetés hónapjában igazolódott. A megoldás az önkormányzatok döntő többségénél ezen eljárás mellett már kikényszerítette a szükséges helyi döntéseket. Kialakult „önálló bérpolitika” hatására növekedett a helyi mozgástér a jövedelem szabályozásában és a saját forrásaikat is mozgósították a fenntartók.

A bruttó átlagkeresetek 1996-hoz viszonyítva a KSH adatai alapján ágazatonként a következők szerint alakultak: 

 

 Közigazgatás

 127,7%

 

 Oktatás

 122,6%

 

 Egészségügy

 120,7%

 

 Kultúra, sport

 118,1%

 

 Együtt:

 122,2%

4.5.3. Főbb ágazati feladatok értékelése

A helyi önkormányzatok közoktatási kiadásai 1997-ben az előző évhez viszonyítva, az infláció mértékét meghaladó mértékben 20,3%-kal növekedtek, ezzel az összkiadás elérte a 320,4 milliárd forintot. Figyelmet érdemel azonban, hogy a növekményből, amely gyakorlatilag megegyezik az előzetesen várt mértékkel, a fejlesztési kiadások az előirányzottnál lényegesen dinamikusabban, 18%-kal növekedtek. Erre az alapot a folyó működési kiadások az 1997. évi országgyűlési előirányzatnál kisebb mértékű 20,5%-os növekedése jelentette. (Az eredeti elgondolások alapján a folyó működési kiadások 22,5%-kal növekedtek volna.)

A folyó működési kiadások közül a személyi juttatások mintegy 3 milliárd forinttal, a dologi kiadások körülbelül 2 milliárd forinttal maradtak el az előzetesen várt mértéktől. A közoktatás területén is tovább folytatódott a létszámcsökkenés, az ágazatban körülbelül 9000 fővel, 3,5%-kal dolgoztak kevesebben, mint egy évvel korábban.

Az önkormányzatok összes ágazati kiadását vizsgálva továbbra is a közoktatás számít a legnagyobb ágazatnak. Az összes kiadásból a részesedése 29,4%-os, amely azonban az előző évhez viszonyítva 1,6 százalékpontos csökkenést jelent. A működési kiadások részaránya az összes ágazati kiadás közül 34%-os, tehát a ebben az ágazatban átlagosan magasabb arányú volt a folyó működésre fordított pénzeszközök aránya, mint máshol. Épp emiatt viszont a fejlesztési kiadások, amelyek az összes ilyen célú kiadás 10,6%-át tették ki, a többi ágazathoz mérten határozottan kisebb súlyt képviseltek.

Fontos megemlíteni, hogy 1997-ben működött először a közoktatási törvény rendelkezéseibe épített garancia, melynek értelmében az adott évben biztosított közoktatási célú normatív állami hozzájárulásnak minimálisan el kell érnie a helyi önkormányzatok által közoktatási célra fordított korrigált működési kiadások 80%-át. Azonban a normatív állami hozzájárulások előirányzott összege az így kiszámított 157,5 milliárd forintot csaknem 6 milliárd forinttal meghaladva 163,3 milliárd forint volt.

Szintén jelentős változás volt a közoktatási célú állami hozzájárulások rendszerében, hogy 1997-től kezdődően a nemzeti, etnikai kisebbségi neveléshez oktatáshoz, valamint a két tannyelvű képzéshez járó állami támogatás az elosztás normatív jellegét megőrizve kötött felhasználásúvá vált.

A közoktatási célú központosított előirányzatok mértéke 1997-ben összesen 11,5 milliárd forintot tett ki, ami az összes központosított előirányzat 31,5%-a.

A központosított előirányzatok költségvetési törvényben történt szabályozása az 1996. évhez képest lényegesen cizelláltabbá vált. Ezt jelzi az is, hogy míg 1996-ban csupán két központosított előirányzat szolgált kifejezetten közoktatási célokat, addig 1997-ben hat ilyen jogcím volt. Külön előirányzat szolgálta a közoktatási intézmények számítástechnikai fejlesztését, a pedagógusok továbbképzését, a körzeti, térségi feladatok ellátását, az érettségiztetés és szakvizsgáztatás támogatását. A pedagógusok szakkönyvvásárlásának és a tanulók tankönyvvásárlásának támogatását a közoktatási törvény rendelkezései tették szükségessé.

A lakosság szociális ellátásában az önkormányzatok szerepe 1997-ben tovább növekedett, ennek megfelelően szociális kiadásaik aránya és mértéke is nőtt.

Az ágazatban az önkormányzatok folyó kiadásokra 1997-ben az előző évhez viszonyítva 18,4%-kal többet, 123,3 milliárd forintot fordítottak, az összkiadások 10,4%-át. Fejlesztésekre 6,54 milliárd forint jutott, az összkiadások 0,5%-a.

A szociális ágazatban 1997-ben a normatív állami hozzájárulások főösszege 84,9 milliárd forint volt, az előző évhez képest 32,9%-kal növekedett. Az ágazati normatív állami hozzájárulások köre eggyel bővült, új hozzájárulási forma 1997-től a „Bölcsődei ellátáshoz” kapcsolódó támogatás.

Új feladat volt az önkormányzatok számára 1997-ben a munkanélküliek jövedelempótló támogatásából kikerültek segélyezése, az egészségügyi hozzájárulás fizetési kötelezettségének kiterjesztése a jövedelempótló támogatásban részesülőkre és a szociálisan rászorultak részére kiadott egészségügyi igazolvánnyal rendelkezőkre. A megfelelő finanszírozás biztosítása érdekében 1997-től a Munkaerőpiaci Alap a munkanélküliek jövedelempótló támogatásának nem a korábbi 50%-át, hanem 75%-át finanszírozta.

A gyermekek védelméről és a gyámügyi igazgatásról szóló törvény 1997. november l-jei hatálybalépésével összefüggésben új ellátási forma a rendszeres gyermekvédelmi támogatás. Ennek finanszírozására került elkülönítésre a központosított előirányzatok között - a törvény második félévi hatályba lépését feltételezve - 4 milliárd forint, amelyből 2,5 milliárd forint került e célra felhasználásra.

Három, vagy több kiskorú gyermek neveléséhez nyújtott segítséget a „Gyermeknevelési támogatás” címén előirányzott 7 milliárd forint előirányzat. Mivel az érintettek köre lényegesen a tervezetten felül alakult, a teljesítés az eredeti előirányzatot 1,6 milliárd forinttal meghaladja.

Az önkormányzati egészségügyi intézmények működtetése terén továbbra is feszültséget okozott az a tény, hogy a társadalombiztosítási finanszírozás nem nyújt elegendő fedezetet a gyógyító-megelőző ellátás működési költségeire. Így pl. általában gondot okoz az alapellátásban a védőnői szolgálatok fenntartása, valamint - az OEP finanszírozás évközbeni megvonása miatt - a kislaborok és a fizikoterápiák működtetése, stb. A finanszírozás jelenlegi gyakorlata mellett az önkormányzatok sok esetben az Egészségbiztosítási Alap támogatását kiegészíteni kényszerültek.

A működtetésen túl az egészségügyi gép- műszerellátottság színvonalának fenntartása is csak az önkormányzatokat terhelő többletköltségek vállalásával volt lehetséges. A fekvőbeteg-ellátást a struktúra-átalakítással és a kórházi ágyszám-csökkenéssel összefüggésben az ágykihasználtság némi javulása jellemezte. Az önkormányzati fenntartású kórházak jó része azonban továbbra is likviditási gondokkal küzd.

A működési kiadásokon belül az igazgatási feladatok aránya továbbra is magas, 14,6% körüli.

Az igazgatási ágazat folyó kiadásaira az önkormányzatok 116,7 milliárd forintot fordítottak, az 1996. évi teljesítéshez viszonyítva 18,9%-kal többet. A fejlesztési kiadások 29,0 milliárd forintot tettek ki, 22,9%-kal többet, mint 1996-ban. A feladatellátás minőségében állt be lényeges változás, nevezetesen a fejlesztés főként a feladatellátás technikai korszerűsítésében nyilvánult meg, a számítógépeknek a napi munkában történő alkalmazásával.

5. Elkülönített állami pénzalapok

Az elkülönített állami pénzalapok 1997-ben továbbra is az 1996. évi struktúrának megfelelően működtek. Így ebbe az alrendszerbe 1997-ben is öt alap - Útalap, Vízügyi Alap, Munkaerőpiaci Alap Nemzeti Kulturális Alap és a Központi Környezetvédelmi Alap - tartozik.

A bevételek alakulása

Költségvetési támogatás:

Központi költségvetési támogatásban 1997-ben csak a Nemzeti Kulturális Alap részesült, az előirányzat összege 150,0 millió forintot tett ki, ami évközi döntés következtében 40 millió forinttal csökkent.

A költségvetési támogatáson kívül az egyes alapok egyéb bevétellel is rendelkeznek:

Járulékok:

A vízkészletjárulék jogcímen 3960,0 millió forint volt az előirányzat, a Vízügyi Alapnál. A járulék befizetések növekményéből bevételi többlet keletkezett az Alapnál, így e jogcímen előirányzat 4236,3 millió forintra teljesült. A vízkészletjárulék alapjáruléka 1997. évben 1,15 forint/m3 volt.

A Nemzeti Kulturális Alap fő bevételi forrása a kulturális járulék 1300,0 millió forintot kitevő előirányzata 2390.8 millió forintra teljesült. Ezáltal a tényleges befizetések lényegesen meghaladták a tervezett összeget. Az eltérés a befizetések évek közötti, illetve éven belüli egyenlőtlen, előre csak mérsékelten prognosztizálható ütemével magyarázható. A kulturális járulék számításának alapja az Alapról szóló törvény mellékletében meghatározott kulturális járulék fizetésére kötelezett termékek és szolgáltatások köre.

A Munkaerőpiaci Alap bevételének 92%-át teszi ki a munkaadói járulék és a munkavállalói járulék együttes összege. Ezen belül az Alap bevételeinek 70%-át jelentő munkaadói járulék összege 91 148,1 millió forintot tett ki, amely 13 303,1 millió forinttal haladta meg az éves 77 845,0 millió forintot kitevő jóváhagyott előirányzatot (a járulék mértéke 4,2%.). Az Alap bevételei között több mint 22%-os arányt képviselő munkavállalói járulék összege 28 970,7 millió forintot, amely 2871,7 millió forinttal haladta meg a 26 099,0 millió forintot kitevő előirányzat összegét. (a járulék mértéke 1,5%.). E bevételi növekményekre (is) vezethető vissza a Munkaerőpiaci Alap 1997. évi bevételeinek túlteljesítése.

Hozzájárulások:

Az üzemanyag értékesítéséből származó útalap-hozzájárulás éves, 45 750,0 millió forintot kitevő előirányzata - a szeptember hónaptól megnőtt havi összegű befizetésekkel - 10 321 millió forinttal növekedett, ezáltal 56 071 millió forint útalap-hozzájárulás folyt be az Alapba. A hozzájárulás mértéke 15,40 forint/liter volt.

A rehabilitációs hozzájárulásból 632,1 millió forint folyt be a Munkaerőpiaci Alapba, amely 900,0 millió forintot kitevő előirányzat 70,2%-át jelenti. A rehabilitációs hozzájárulás kiszámításának alapjául szolgáló összeg 1997-ben 8000,0 forint. (1997. évi költségvetési törvény 49. § rendelkezése szerint).

A szakképzési hozzájárulásból 7918,4 millió forint folyt be a Munkaerőpiaci Alapba. A bevételek kedvező alakulását jelzi, hogy az eredetileg előirányzott 3000,0 millió forinthoz képest a teljesülés 2,6 szeres.

Bírságok:

Környezetvédelmi és természetvédelmi bírságok jogcímen a Központi Környezetvédelmi Alapnál 708,3 millió forint lett a bevételi teljesülés, amely csekély mértékben - 28,7 millió forinttal - maradt le a 737,0 millió forintot kitevő előirányzat összegétől.

Díjak:

A környezetvédelmi termékdíjakból származó bevételek a Központi Környezetvédelmi Alapnál összességében 11 746,8 millió forintra teljesültek. Ezen belül az üzemanyag termékdíjból 7092,3 millió forint realizálódott az előirányzott 6090,0 millió forinthoz képest.

Privatizációs bevételből csak a Központi Környezetvédelmi Alap - környezeti károk és veszélyeztetési források elhárítását szolgáló bevételi forrás jogcímen - részesült 1000,0 millió forint összegben.

A kiadások alakulása

A fejlesztések elősegítése érdekében az alapok összességében 39 446,6 millió forintot fordítottak beruházási támogatásokra . E támogatások közül 18 160,0 millió forintot az Útalap, 11 326,3 millió forintot a Központi Környezetvédelmi Alap, 1776,7 millió forintot pedig a Vízügyi Alap és a Munkaerőpiaci Alap 8183,6 millió forintot adott a vállalkozások, a költségvetési szervek és az önkormányzatok beruházásainak megvalósulásához.

A kamatfizetés összege összességében 8472,8 millió forintot tett ki, ebből az Útalap kamatfizetése a legnagyobb arányú, 8423 millió forint. A Vízügyi Alapból a kamatfizetés 49,8 millió forintot tett ki.

Az elkülönített állami pénzalapok 1997-ben összességében 4733,5 millió forint hitelt törlesztettek, amelyből 4503 millió forintot az Útalap, 230,5 millió forintot pedig a Vízügyi Alap törlesztett.

A fogyasztási adó visszatérítés megtérítése jogcímen az 1997. évi költségvetési törvény az Útalapnak 5600,0 millió forint befizetési kötelezettséget irányozott elő, amely befizetést az Útalap az év végéig teljesítette.

A Munkaerőpiaci Alapból a munkanélküliek ellátása jogcímen 63 600,0 millió forint lett előirányozva. A tényleges felhasználás ezzel szemben 55 806,4 millió forintot tett ki. A jövedelempótló támogatások jogcímen 18 584,8 millió forint felhasználás teljesült, ami 225,2 millió forinttal maradt el az előirányzattól. Az aktív foglalkoztatási eszközökre 23 400,0 millió forint volt az eredeti kiadási előirányzat. A teljesített kiadás összege 27 266,2 millió forintot tett ki.

Az alapok kiadásainak funkcionális osztályozásának alapja az alapok által ellátott feladatok, illetve az alapok által támogatott célok szerinti kategorizálás. Az 1997-ben működő alapokat a szociális ellátás, a kultúra a vízügy, posta és közlekedés valamint a gazdasági tevékenységet segítő ágazatokba lehet besorolni. A szociális ellátást a Munkaerőpiaci Alap, a kultúrát a Nemzeti Kulturális Alap, a vízügy posta és közlekedés ágazatot, a Vízügyi Alap és az Útalap, a gazdasági tevékenységet segítő szolgáltatást a Központi Környezetvédelmi Alap támogatta.

Összefoglalva:

Az elkülönített állami pénzalapok 1997. évi összevont GFS egyenlege +8806,2 millió forint. A költségvetési bevételek 219 585,4 millió forintra, a költségvetési kiadások pedig 210 779,2 millió forintra teljesültek. Az alapoknál a bevételi túlteljesítések eredményezték az előirányzathoz képest a jelentős egyenleg javulást.

Az egyes elkülönített állami pénzalapok 1997. évi beszámolóinak auditálási eredménye:

Az államháztartásról szóló - többször módosított - 1992. évi XXXVIII. törvény (a továbbiakban: Áht.) 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező (miniszter) éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. E tájékoztatási kötelezettségnek eleget téve közöljük az elkülönített állami pénzalapok 1997. évi beszámolójának és mérlegének auditálása során a könyvvizsgálók megállapításait:

a Nemzeti Kulturális Alap az 1997. könyvvizsgálói jelentés anyagában a tényleges megállapítások egyértelműen a hitelesítő záradékkal való minősítést eredményezik.

a Munkaerőpiaci Alap 1997. évi beszámolóját a számviteli törvényben és végrehajtására kiadott kormányrendeletben foglaltak szerint állították össze. Az éves beszámoló mentes a lényeges téves állításoktól, az Alap vagyoni, pénzügyi és jövedelmi helyzetéről megbízható és valós képet ad.

a Központi Környezetvédelmi Alap 1997. évi beszámolóját a könyvvizsgáló hiteles minősítéssel értékelte, mivel az éves beszámoló az Alap vagyoni, pénzügyi helyzetéről megbízható és valós képet ad.

az Útalap 1997. évi beszámolóját a könyvvizsgáló hiteles minősítéssel értékelte.

a Vízügyi Alap 1997. évi beszámolóját a számviteli törvényben és végrehajtására kiadott kormányrendeletben foglaltak szerint állították össze. Az éves beszámoló az Alap vagyoni, pénzügyi és jövedelmi helyzetéről megbízható és valós képet ad.

Az egyes alapokról kiadott könyvvizsgálói záradékokat tartalmazzák a "Fejezeti indokolás" kötetek - az éves beszámolók részeként - mellékletei.

6. Belföldi adósságszolgálat

6.1. Az adósságszolgálati, kamattérítési kiadások és bevételek

Az adósságszolgálati kiadások és bevételek teljesítése egyaránt meghaladta a költségvetési törvényben elfogadott előirányzatokat. A kiadások és a privatizációs, valamint az állami, kincstári vagyonnal kapcsolatos befizetések nélküli bevételek 641,6 milliárd forintos egyenlege mintegy 28 milliárd forinttal kisebb nettó kiadást mutat a költségvetési tervezés során jóváhagyotthoz képest.

Az adósságszolgálati bevételek összege - a privatizációs és az állami, kincstári vagyonnal kapcsolatos bevételek nélkül - 193,5 milliárd forint volt, ami 35,3 milliárd forinttal haladta meg a költségvetési előirányzatot. A túlteljesítés főképpen a kamatbevételek két tételének a vártnál kedvezőbb alakulására vezethető vissza. A Kincstári Egységes Számla tényleges állománya (beleértve a nagyobb ÁPV Rt. számlaállományt is) a tervezési időszakban kalkuláltnál magasabb szinten alakult, ami nagyobb kamatbevételt eredményezett. További bevételnövelő tényező volt az államkötvények új típusú aukciós kibocsátásakor (a nemzetközi gyakorlatban is alkalmazott un. rányitásos kibocsátási technika alkalmazásával) realizált magasabb felhalmozott kamatbevétel. Ez a bevétel típus a költségvetés számára későbbi kamatfizetési kötelezettség megelőlegezését jelenti, így ezen bevétel még ugyanazon évben, vagy a következő évben azonos kamatkiadást jelent.

Elmaradás volt viszont a jamburgi gázszállításból származó befizetések esetében, amelyet az okozott, hogy a törlesztőgáz utolsó részletének leszállítására a Kazah Köztársasággal történt megegyezés hiányában nem került sor.

A belföldi államadósság fejezet kiadásai 7,4 milliárd forinttal, azaz 0,9%-kal lépték túl az 1997. évi költségvetésről szóló törvény előirányzatát, s elérték a 835 milliárd forintot, amely az előző évi kiadásoknál 220,6 milliárd forinttal magasabb. A belföldi adóssághoz köthető kiadások túlnyomó részét, 96,1%-át a kamatkiadások képezik, amelyek 1997-ben 802,5 milliárd forintot tettek ki. A kamatkiadásokon belül a költségvetés hiányát finanszírozó, illetve a Kincstári Egységes Számla likviditása biztosítása miatt keletkező államadósság elemek után fizetendő 402,2 milliárd forint összegű kamat 50,1%-ot, az egyéb kötelezettségvállalásokból eredő államadósság kamatterhe 49,9%-ot tett ki.

A kamatok összege 14,9 milliárd forinttal, 1,8%-kal lett alacsonyabb az előirányzatnál, ebből a hiányt finanszírozó államadósság kamatterhei 2,2 milliárd forinttal magasabbak a tervezettnél, az egyéb jogcímen kifizetett kamatok pedig 17,2 milliárd forinttal alacsonyabbak az előirányzatnál. A jegybank törvény életbe lépése óta a központi költségvetés hiányának és lejáró adósságának finanszírozása szinte teljes egészében hiányt finanszírozó állampapírok kibocsátásával történt, ugyanakkor minden rendkívüli államadósság visszavásárlás (így például a privatizációs bevétel felhasználása) során a költségvetés nem hiányt finanszírozó adóssága csökken. Mindezek következtében a hiányt finanszírozó piaci adósságállomány és annak kamata folyamatosan emelkedik, a nem hiányt finanszírozó adósság állomány csökken.

Az államkötvények törlesztése 1997-ben összesen 622,5 milliárd forintot tett ki, amelyen belül 520,1 milliárd forint visszafizetése a rendes előirányzatnak megfelelően alakult. A hiányt finanszírozó államkötvények esedékesség szerinti törlesztése 1997-ben 319,5 milliárd forintot ért el, az egyéb célokból kibocsátott, hosszú lejáratú kötvények törlesztése 201,3 milliárd forintot tett ki, ami 167,2 milliárd forinttal, azaz 45,4%-kal kevesebb az előirányzatnál. A különbség a nulla kamatozású MNB hiteltartozás átváltott kötvényeinek 167,1 milliárd forinttal alacsonyabb törlesztéséből adódott, ami az előirányzat 52,7%-át teszi ki, ami a tervezetthez képest kisebb volumenű adósságcsere következménye.

1997-ben a tervezetthez képest 85,9 milliárd forint összegben egyéb célok miatt kibocsátott kötvények rendkívüli visszavásárlása valósult meg. Az MNB monetáris feladatainak ellátása érdekében - az MNB és az Állam között létrejött megállapodás alapján - 80 milliárd forint névértékű hitelkonszolidációs államkötvénykötvény fejében piaci lejáratú és kamatozású államkötvényeket és diszkont kincstárjegyeket kapott az államtól. 5,9 milliárd forint összegben az ABN-AMRO Banktól hitelkonszolidációs államkötvények rendkívüli visszavásárlására került sor, mely összeggel a bank az állammal szembeni alárendelt kölcsöntőke tartozását teljesítette, ezáltal az állam alárendelt kölcsöntőke követelése 5,9 milliárd forinttal csökkent.

Az egyéb belföldi hitelek törlesztése 34,6 milliárd forintot ért el, melyből szerződés szerint 14,4 milliárd forint törlesztés valósult meg a tervezett 13,9 milliárd forint rendes előirányzathoz képest, mely eltérés az árfolyamkülönbségből adódott. Az előtörlesztésekre az átvállalt hiteleknek az állampapírokkal biztosítható finanszírozáshoz képest kedvezőtlenebb kamatfeltételek miatt került sor, így az előtörlesztésekkel a költségvetés kamatmegtakarítást ért el.

A KESZ-t érintő, de a pénzforgalmat nem érintő rendkívüli törlesztés 846,1 millió forintot tett ki, amelyből 353,9 millió forint az egzisztencia- és egyéb hitelek folyósításából, illetve 492,2 millió forint összegben az MNB-től kapott pénzbevonási nyereségből megvalósuló törlesztést foglalja magában.

6.2. A központi költségvetés adósságának alakulása

A központi költségvetés bruttó adóssága 440,52 milliárd forinttal magasabb az 1996. évinél (4930,18 milliárd forint ), így a központi költségvetés bruttó adóssága 1997. végén 5370,7 milliárd forint volt. Az államadósság tényleges nemzetgazdasági súlyát jelző mutató, a GDP arányához mért államadósság 1993-ban érte el maximumát, a GDP 89%-ával, majd 1994-ben csökkent, 1995-ben gyakorlatilag stagnált, majd 1996-ban jelentősen, 1997-ben tovább, a GDP 64,0%-ára csökkent. Ez a szint jelentős közelítést jelent a Maastricht-i kritériumok között az államháztartás konszolidált bruttó adósságára megszabott mutatóhoz.

A bruttó adósság összesen 440,5 milliárd forintos növekedése az adósság szerkezetének jelentős átalakulásával járt. A bruttó belföldi kamatozó adósság 72,5 milliárd forinttal nőtt, a költségvetés közvetlen külföldi adóssága kis mértékben, 25,4 milliárd forinttal szintén nőtt. Az év elején MNB-vel szembeni kamatmentes adósság lecserélésével létrejött új devizaadósság árfolyamveszteséggel korrigált állománya 1997. végén 1903,8 milliárd forintot ért el, ami 340,4 milliárd forinttal haladja meg az MNB-vel szembeni kamatmentes adósság 1996. év végén fennálló állományát.

A központi költségvetés bruttó belföldi kamatozó adóssága 72,5 milliárd forinttal 3151,7 milliárd forintra nőtt 1997. végéig. Az előző évhez viszonyítva kisebb arányú növekedés következtében ezen adósság GDP-hez viszonyított részaránya csökkent, az 1996. végén 44,9%-os adósságteher 1997. végéig 37,7%-ra csökkent. Az adósságnövekedés a hiányt finanszírozó és adósságmegújító tartozások növekedésének 404,5 milliárd forintos és az egyéb kötelezettségvállalások miatt keletkezett 329,8 milliárd forint adósságcsökkenés következménye. A belföldi kamatozó adósságon belül a kedvezményes kamatozású hitelállomány csökkenésével párhuzamosan megnőtt a piaci kamatozású állampapírok aránya, amely a kincstárjegy-állomány 217,7 milliárd forintos és a hiányt finanszírozó államkötvények 287,3 milliárd forintos növekedésének köszönhető.

1997. folyamán a hiányt finanszírozó és adósságmegújító államkötvények nettó kibocsátása 292,1 milliárd forint volt, míg a kincstárjegyek nettó kibocsátása 217,7 milliárd forintot tett ki. Az államkötvények állományán belül kedvező szerkezetátalakulás történt, tovább folytatódott a 2 és 3 éves fix kamatozású kötvények, és az inflációhoz kötött, változó kamatozású, 7 éves államkötvény értékesítése, és 1997. februárjában az 5 éves fix kamatozású államkötvény is megjelent az állampapír-palettán, így az év egészében sikerült 1996-hoz hasonlóan tovább növelni a hosszabb futamidejű finanszírozási forrást jelentő államkötvények értékesítését.

A hiányt finanszírozó kincstárjegyek 217,7 milliárd forintos állománynövekedésével párhuzamosan a hosszabb futamidejű diszkont kincstárjegyek és a lakosságnak értékesített szintén hosszabb futamidejű speciális kincstárjegyek aránya növekedett.

A nem hiányt finanszírozó adósság 1997. folyamán a törlesztések következtében 329,8 milliárd forinttal 961,3 milliárd forintra, a GDP 11,5%-ára csökkent. A nagymértékű csökkenés a lejáratokon kívül egyéb adósságműveletek következménye. Az államkötvény állomány 303,7 milliárd forintos csökkenése döntően a devizaadósság-csere során a nullás kamatozású MNB hitelállomány átváltott kötvényeinek 186,4 milliárd forintos törlesztéséből és a 85,9 milliárd forintos konszolidációs államkötvények és a privatizációs bevételből eszközölt visszavásárlásokból adódott.

A költségvetés közvetlen külföldi adóssága 25,4 milliárd forinttal nőtt, és az év végén 315,3 milliárd forintot ért el, ami a GDP arányában mérve 3,8%, szemben 1996. végi 4,2%-os aránnyal. A devizaadósság növekedés a 56,5 milliárd forintos törlesztés és a 37,2 milliárd forint hitelfelvétel, valamint az árfolyamváltozásból adódott.

A Pénzügyminisztérium és az MNB közötti devizaadósság-csere keretében megvalósult az 1563,3 milliárd forint összegű kamatmentes, lejárat nélküli adósságállomány és 186,4 milliárd forint értékű nulláscsere-kötvény - összesen 1749,7 milliárd forint összegű - devizahitellé alakítása. Az adósságcsere következtében a költségvetés kamatozó devizaadóssága 1749,7 milliárd forinttal növekedett, ezzel szemben viszont a kamatozó forintadósság a kötvény visszavásárlásból adódóan 186,4 milliárd forinttal, a nem kamatozó forintadóssága pedig 1563,3 milliárd forinttal csökkent, vagyis a kamatmentes, lejárat nélküli adósságállomány megszűnt. Az adósságcsere jelentős mértékben megnövelte a költségvetés adósságán belül a piaci kamatozású rész arányát a nem kamatozó adósságrész teljes megszűnésével egyidejűleg. A devizahitel felvétellel párhuzamosan az egyes adósságelemekhez kapcsolódó fedezeti műveletek is átvételre kerültek, melynek kapcsán 1997. január 31-én az MNB értékkülönbözetként 40,5 milliárd forintot térített a költségvetés számára, amelyet a Pénzügyminisztérium február közepén az adósságcsere kapcsán átvett devizakötvények részbeni törlesztésére fordított. Az adósságcserére a Kormány döntését követően az Állami Számvevőszék ellenjegyzésével került sor, amiről a Pénzügyminisztérium és a Magyar Nemzeti Bank az 1997. évi költségvetési törvény alapján 1997. júniusában már beszámolt az Országgyűlésnek.

A devizahitel felvételével párhuzamosan az egyes adósságelemekhez kapcsolódó fedezeti műveletek is átvételre kerültek, melynek kapcsán 1997. január 31-én az MNB értékkülönbözetként 40,5 milliárd forintot térített a költségvetés számára, amelyet a Pénzügyminisztérium február közepén az adósságcsere kapcsán átvett devizakötvények részbeni törlesztésére fordított. A devizaadósság-csere során felvett, az MNB által külföldön kibocsátott egyes devizakötvények feltételeivel megegyező devizahitel állomány és az erre kötött árfolyam-fedezeti ügyletek képezik a központi költségvetés MNB-vel szembeni devizaadósságát.

A központi költségvetés adósságának alakulásában fontos tényező volt az 1997. végén a központi költségvetés számlájára befolyt, az előirányzatot jóval meghaladó privatizációs bevételből történő adósságtörlesztésnek. A privatizációs bevételből az MNB-től felvett devizakötvény alapú devizahitel egyes elemeinek teljes, illetve részbeni előtörlesztése valósult meg. Így egy összegben visszafizetésre került egy 500 millió DEM értékű devizahitel-elem, továbbá a portfolió arányos előtörlesztés során egy dollárban denominált kötvénynek megfelelő adósságelem 142,5 millió USD-vel csökkent. A privatizációs bevétel fennmaradó részéből rendkívüli törlesztésként került elszámolásra 59,5 milliárd forint MNB-vel szembeni hiteladósság, 7,3 milliárd forintnyi 2026/C nullás-csere kötvény és a rubelkövetelések megvásárlását fedező 2012/A kötvény 8,4 milliárd forintos törlesztése.

1997. december végére az MNB-vel szemben fennálló devizaadósság a swapokat (fedezeti műveletek) is beleértve, egyrészt a fent említett előtörlesztés, másrészt a keresztárfolyam-változások, a forintleértékelés, illetve az MNB árfolyam-megállapítási mechanizmusa megváltozásának eredőjeként 1903,75 milliárd forintra növekedett.

Ezek eredőjeként 1997. végén a teljes költségvetési adósság mintegy kétharmada, 58,7%-a belföldi kamatozó adósság, az új MNB-vel szemben fennálló kamatozó devizaadósság részaránya 35,4%-ot tesz ki, a fennmaradó 5,9% pedig közvetlen külföldi adósság.

7. Nemzetközi pénzügyi kapcsolatok (beleértve a nemzetközi pénzügyi intézmények hiteleihez kapcsolódó kezességvállalást is)

A nemzetközi elszámolások fejezet bevételeinek és kiadásainak egyenlege 9,2 milliárd forint bevételi többlet volt 1997-ben.

A fejezet bevételi oldalának többletét elsősorban a volt Szovjetunió tartozásai ellenében szállított 23,1 milliárd forint értékű orosz haditechnikai eszközök elszámolása okozta. Ugyanakkor az e tételen kívüli, az un. rubel elszámolású korábban nyújtott kormányhitelek bevétele a polgári célú orosz adósságtörlesztés egyes tervezett projektjeinek elhúzódása miatt a tervezettől elmaradt.

A Magyar Állam által a korábbi esztendőkben részben kereskedelmi, részben politikai okokból nyújtott ún. dollár-elszámolású kormányhitelek törlesztéséből 2,2 milliárd forint folyt be, ami közel 30%-kal haladta meg az előirányzatot.

A Világbanktól, az Európai Beruházási Banktól, az Európai Újjáépítési és Fejlesztési Banktól és a japán OECF alaptól - a Világbank közvetítésével - felvett és belföldön felhasznált állami hitelek 1997-ben lehívott összege meghaladta a 12,9 milliárd forintot. Ez 6,8 milliárd forinttal kevesebb a tervezettnél. A lemaradás oka az ezen hitelekből finanszírozott beruházások vártnál lassúbb megvalósulása.

A korábban felvett és belföldön felhasznált hitelek után a belföldi kedvezményezettek által fizetett tőketörlesztés 2,8 milliárd forint, míg a kamat- és rendelkezésre-tartási jutalék-törlesztés 4,8 milliárd forint költségvetési bevételt jelentett. E két jogcím teljesítése a tervezettnél mintegy 0,4 milliárd forinttal több.

A vegyes bevételek között a japán kormány által nyújtott segélyekből 672,7 millió forint folyt be.

A kiadások 36,4 milliárd forintot értek el, ami 12 milliárd forinttal kevesebb a tervezettnél.

A Világbanktól, az Európai Beruházási Banktól és az Európai Újjáépítési és Fejlesztési Banktól lehívott hitelekből több mint 12,9 milliárd forintot adott tovább a költségvetés belföldre. A korábban felvett hitelekre 20 milliárd forint kamat és rendelkezésretartási jutalékot fizetett.

A vegyes kiadások összesen 3,4 milliárd forintot tettek ki. Ezen belül az ország nemzetközi pénzügyi szervezetekben való tagságából fakadó alaptőke-hozzájárulások és az alaptőkék értékállóságára vállalt magyar kötelezettségek beváltásai nem érték el az 1 milliárd forintot.

A nemzetközi pénzügyi intézményektől nemcsak a központi költségvetés, hanem az államháztartás más alrendszerei, a gazdálkodó szervezetek és az MNB is vesznek fel hiteleket. Ezek adósságszolgálataiért a költségvetési törvény alapján az állam garanciát vállalt. A beváltott garanciák összege 45,3 millió forint volt. Ez azonban nem a nemzetközi elszámolások, hanem a belföldi államadósság fejezet kiadásai között szerepel a központi költségvetésben, mivel nem közvetlen állami, hanem származékos hitelfelvételekről, illetve azok költségvetési intézményeknek való továbbkölcsönzéséből fakadó kötelezettségről van szó. (A hitelfelvevő ezekben az esetekben az MNB volt, s a felvett összegek egy részét a központi költségvetésnek adta tovább, a felhasználás történt az intézményeknél.)

8. A költségvetés egyéb kiadásai és bevételei

8.1. Kormányzati rendkívüli kiadások

A kormányzati rendkívüli kiadások közel 21,4 milliárd forintos előirányzata az év közbeni módosításokkal, a kormányhatározatok végrehajtása során 2 milliárd forinttal megnőtt. A módosított előirányzat 103,9%-ban teljesült a következő főbb jogcímeken:

az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény 1997-ben lényegesen módosult. Az 1997. évi XXIX. törvény révén jelentően kibővült a kárpótlásra jogosultak köre, bizonyos esetekben pedig növekedett a kárpótlás mértéke. Így a folyósítást végző társadalombiztosítási igazgatási szerv a jogosultak részére 1997-ben e törvények alapján közel 4,5 milliárd forintot fizetett ki, melyből havonta átlagosan 52 174 fő átlagosan mintegy 7127 forint életjáradékban részesült. Az előirányzott 3,0, illetve a folyósító szerv részére ténylegesen átutalt közel 4,0 milliárd forinthoz képest lényeges túlteljesülés mutatkozott;

a Párizsi Békeszerződésről szóló 1947. évi XVIII. törvény alapján a faji, vallási vonatkozású diszkriminatív törvények, illetve rendszabályok által érintettek magyarországi szervezetei számára vissza kell juttatni azt az elvett vagyont, amelyért az örökös nem jelentkezett, és azt az érintett közösségnek, szervezetnek, illetve életben maradott tagjainak támogatására kell fordítani. Ennek egyik eleme a kárpótlási életjáradék, amelyet az 1997. évi X. törvény szabályoz. E célra az 1997. évi központi költségvetési törvényben 1,2 milliárd forint került beállításra, a folyósító szerv részére ebből 1,1 milliárd forintot utaltak át. A jogosultak részére azonban csak mintegy 0,7 milliárd forint kifizetésére volt szükség, mivel a vártnál lényegesen kevesebb volt az életjáradékot igénybevevők létszáma. (Átlagosan havonta 16 123 fő kapott ilyen jellegű életjáradékot.);

az egyházi ingatlanok visszaadása 4 milliárd forint előirányzatából 13 millió forint a 2399/1997. (XII. 8.) Korm. határozat alapján az egyházakkal folytatott egyeztető bizottság működési költségeire fordítódott. A fennmaradó rész a megállapodás szerint került kifizetésre;

az egyházi nemzetközi rendezvények 150 millió forint előirányzata az eredeti céllal egyező feladatokra a Miniszterelnöki Hivatalhoz került átcsoportosításra 2058/1997. (III. 5.) Korm. határozat alapján;

a kormányzati rendkívüli kiadások 5,8 milliárd forintos módosított előirányzata teljes mértékben kiutalásra került;

a speciális eszközök bérleti díjára biztosított 2,3 milliárd forint felhasználásra került;

a honi légvédelmi oltalmazó képesség korszerűsítésével kapcsolatosan a 95/1995. (IX. 28.) OGY határozat végrehajtására a Kormány a 2103/1997. (IV. 25.) Korm. határozatában év közben döntött 1,8 milliárd forint előirányzat létrehozására, amely felhasználásra is került;

az Északkelet-magyarországi Autópálya Fejlesztő és Üzemeltető Rt. támogatása az M3-as autópálya építésére előirányzott 3,3 milliárd forint az 1997. év második felében kifizetésre került, amely teljes mértékben a beruházás megvalósítását szolgálja;

a Földhitel és Jelzálogbank Rt. alapításában való állami részvétel jogcímre az évközi módosítás során 2231/1997.(VII. 29.) Korm. határozat biztosított 1,1 milliárd forintot az általános tartalék terhére.

8.2. Vegyes bevételek és kiadások

Az egyéb költségvetési kiadások a módosított előirányzathoz (7647,0 millió forint) viszonyítva 80%-ban, 6116,5 millió forintban teljesültek.

A kincstári biztosok alkalmazásával kapcsolatos kiadásokra előirányzott 100 millió forint teljes egészében kiutalásra került.

A pénzügyminiszter 28/1992. (XII. 4.) PM rendelete alapján 1992. december 1-jétől a REORG Rt. a - megszűnt - Szanálási Alapból származó jogosultságok és kötelezettségek kezelője. E tevékenységéért Megállapodás szerinti díjazás illeti meg, amelynek összege a beszámolási évben 6,9 millió forint volt.

A Szanálási Alap terhére vállalt kötelezettségek közül a Labor Műszeripari Művek állami alapjuttatásának visszafizetésére került sor 1997-ben 124,8 millió forint összegben. A cég felszámolás alatt áll, az eljárás lezárása a felszámoló ellen indított per miatt késik. A Szanálási Alap javára bejelentett és visszaigazolt hitelezői igénynek (407 millió forint) várhatóan 10%-a megtérül.

A Szanálási Alap bevétele 1997-ben három mezőgazdasági szövetkezettől 16,1 millió forint volt. Folyamatban van még 33 szövetkezet hitelezői követelésének rendezése. Valamennyi szervezet felszámolás alatt áll, ezért és mert a hitelnyújtásra többnyire biztosíték nélkül került sor, a követelések megtérülésének valószínűsége kicsi. Az 1997. évben 2 szövetkezetnél fejeződött be jogerősen az átalakulás. Ezzel együtt az elmúlt 5 évben a Magyar Köztársaság 1993. évi költségvetéséről szóló 1992. évi LXXX. törvény 82. §-a alapján - amely meghatározott feltételek mellett átalakult szövetkezetek esetében lehetővé teszi a szanálási hitel-visszafizetési kötelezettség törlését - 95 szövetkezet hiteltartozása került elengedésre 599 millió forint összegben.

A korábban szanált iparvállalatok körül ötnek az ügye még mindig nem zárult le a felszámolások elhúzódása miatt. Az IKARUS Rt. privatizációja sem fejeződött be 1997-ben. A kötvénnyé átalakított szanálási hitel-tartozásra a cég 1994. július 15-én teljesítette utoljára kamatfizetési kötelezettségét. A kötvények 1996. október 29-én lejártak. A tőke-, kamat- és késedelmi kamat-tartozás együttes összege a lejárat napján 3,6, 1997. december 31-én 4,9 milliárd forint volt.

A felszámolásokkal kapcsolatos állami helytállás miatt 681,1 millió forint volt a költségvetés kiadása 1997-ben. Ez 11 felszámolót és 18 felszámolás alatt álló céget érintett. A két legnagyobb összegű kifizetés (Nyírlugosi Állami Gazdaság 461,8 millió forint, Tisza-Szamosközi Vízgazdálkodási Társulat 111,5 millió forint) a felszámolási vagyonban be nem vonható és ezáltal forgalomképtelen erdő, vizek és vízi létesítmények „megváltása” miatt történt. A Mechanikai Laboratórium HKV rögzített hadiipari kapacitásainak utolsó részlete - 42,9 millió forint - is kifizetésre került.

A korábban átutalt összegből a felszámolók - 7 céget érintően - 146,9 millió forintot visszafizettek a költségvetésbe.

A kezességvállalási díj-bevétel 56,4 millió forint volt. A kormányhatározatban előírt kötelezettségének valamennyi érintett (MVM Rt., ELMKA Rt., MFB, Ferihegy Utasterminál Fejlesztő Kft., Nemzeti Kataszteri Program Kht.) eleget tett.

Kezesség-visszatérülés címén 1700,3 millió forint bevételt realizált a költségvetés 1997-ben. Ennek több mint fele - 900,1 millió forint - a viszontgaranciával érintett intézmények befizetéseiből adódott. A Magyar Export-Import Bank Rt., a Magyar Exporthitel Biztosító Rt. és Hitelgarancia Rt. ugyanis köteles az állam által viszontgarantált kezességek érvényesítése esetén a rá átszálló követeléseket behajtani és jutalékkal (költségekkel) csökkentett részét a költségvetésbe befizetni. Az állam által vállalt kezesség alapján kifizetett összeget az állami adóhatóság hajtja be adók módjára. Ebből a körből is jelentős bevételt realizált a költségvetés 1997-ben.

A magán- és egyéb jogi személyek kártérítése jogcímen az előirányzat negyede, 46,1 millió forint került felhasználásra. A tervezéskor nem lehet meghatározni a ténylegesen felmerülő kiadásokat, mert a kifizetés alapját a jogerős bírói végzésben, ítéletben, vagy peren kívüli egyezséget jóváhagyó okiratban meghatározott összegek képezik.

A K-600 kormányzati hírrendszer működtetésére előirányzott 500 millió forintból 460,3 millió forintot utalt át a MÁK a MATÁV Rt. és alvállalkozói részére. A teljesítés a KHVM által a szolgáltatókkal megkötött szerződés szerint realizálódott.

A helyi önkormányzatok normatív állami hozzájárulásának elszámolásából eredő fizetési kötelezettség teljesítése az eredeti előirányzatot jelentősen meghaladta, közel kétszerese volt a kifizetés (1315,3 millió forint) a tervezettnek. Ez az önkormányzatok óvatosságából adódik, hogy túligénylés esetén a jogtalanul igénybevett támogatásra fizetendő kamatot elkerüljék.

A helyi önkormányzatok nettó finanszírozásával összefüggő év végi elszámolási különbözetet, 18,4 millió forintot tartalmaz a vegyes kiadások jogcím, amelyet az önkormányzatoknak nyújtott kincstári előlegként kell kezelni.

Az egyéb vegyes kiadások a Magyar Államkincstár pénzforgalmával kapcsolatosan automatizmusszerűen teljesülnek az érintett szervek (MNB, Magyar Posta, Giro Rt. stb.) intézkedései alapján. E címen 694,9 millió forint kiutalás történt.

Az 1997. évben első alkalommal az adófizető polgárok számára mód nyílt, hogy rendelkezzenek a befizetett személyi jövedelemadó 1%-nak közcélú felhasználásáról. Az adóbevallások feldolgozása és a kedvezményezettek igazolása alapján az 1% szja közcélú felhasználása jogcímen 1835,7 millió forintot utalt át az APEH részére a MÁK további folyósításra.

A Várpalota és környéke helyi önkormányzatai japán kölcsönével kapcsolatos áfa-befizetési kötelezettség fedezetének visszatérítendő megelőlegezésére biztosított 684 millió forint felhasználásra került, amely a nevezett tájegység folyamatban lévő közművesítését segítette.

Az őstermelői igazolványok kiadásával kapcsolatos költségek megtérítése a Magyar Agrárkamara részére 149 millió forint kiadást jelentett a költségvetés számára.

Az egyéb költségvetési bevételek 4,2 milliárd forintos előirányzata 4,6%-kal túlteljesült, 4,4 milliárd forintos összegben, melynek meghatározó része az 1,7 milliárd forintos kezesség visszatérítés volt.

8.3. Kezességérvényesítés

Az állam által vállalt kezesség és viszontgarancia érvényesítésére az 1997. évi költségvetés 15 milliárd forint előirányzatot tartalmazott, négy alcímre bontva. A tényleges kifizetés 14,1 milliárd forint volt. Az egyes alcímek teljesítése jelentősen eltért a tervezettől. Erre a költségvetési törvény lehetőséget ad.

Részleteiben:

 

 XXII. fejezet 18. címalcímei

 Előirányzat

 Teljesítés

 

 

 millió

 forintban

 %-ban

 1.

 Jogszab. és egyedi

 11 000,0

 13 683,8

 124,4

 3.

 Eximbank Rt.

 1 500,0

 0,0

 0,0

 4.

 MEHIB Rt.

 1 000,0

 0,5

 0,1

 5.

 Hitelgarancia Rt.

 1 500,0

 386,2

 25,7

A jogszabályi és a Kormány által vállalt egyedi kezességekből eredő fizetési kötelezettség teljesítésére az előirányzott 11 milliárd forint helyett közel 13,7 milliárd forintot kellett fordítani. A túllépés az egyedi - banki - kezességeknél következett be. (A Postabank problémái a tervezés időszakában még nem kerültek felszínre.)

Az 1988. előtt kibocsátott, magánszemélyek által is vásárolható vállalati kötvények tőke- és kamatszelvényei beváltására egyetlen egy esetben történt - 63 750 forint - kifizetés. (A korábbi teljesítésekből több mint 22 millió forintot sikerült visszafizettetni.)

Az 1993. június 30. előtt elhelyezett pénzintézeti takarékbetétekre még fennálló állami helytállás alapján 7,1 millió forint kifizetés történt. Ennek zöme a még mindig felszámolás alatt álló Heves és Vidéke Takarékszövetkezethez került. A megszűnt Gávavencsellői Takarékszövetkezet 1997. évben kiváltott betéteire 12 594 forintot kellett átutalni.

Az ún. egyedi kezességvállalások körül kilencnél kellett 1997-ben az eredeti kötelezett helyett az államnak fizetnie. A mindenkori éves költségvetési törvényben meghatározott %-os keret terhére vállalt kezességek körül 47 db szerepelt az év végi nyilvántartásban 241,9 milliárd forint kormányhatározat szerinti és 222,5 milliárd forint szerződés szerinti értékben; 28,6 milliárd forint korábbi (1997. előtti) és 43,5 milliárd forint tárgyévi esedékességgel. Az elkötelezettség nagyságrendjének megítélésével azonban azt is figyelembe kell venni, hogy ezen adatok csak a felvett (felveendő) hitel összegét tartalmazzák, a kezesi szerződések többsége viszont természetszerűleg a hitel járulékos költségeire (kamat, árfolyamváltozás stb.) is kiterjed. Így a kezességérvényesítés összege az alapösszegnél jóval magasabb is lehet. Az előző évi beszámoló tárgyát képező, 1996. év végén nyilvántartott 49 db kezesség a következők miatt változott:

3 db szerződés érvénye megszűnt, 3 db kormányhatározat alapján pedig - a határozat visszavonása, illetve más okok miatt - létre sem jött a kezességvállalási szerződés;

2 db kezesség a költségvetési törvény évközi módosítása alapján az összegszerű korlátozás nélkül, illetve a mértéken felül vállalható kezességek kategóriájába került át;

a STRABAG Hungária Építőipari Rt. által a „Nagymaros-Visegrádi térség komplex tájrehabilitációja” kivitelezéséhez, illetve a Budapest főváros Önkormányzata által egyes kiemelt fővárosi infrastrukturális beruházások megvalósításához állami kezességvállalások mellett felvett hitelekből keletkezett adósság és annak kamatai megfizetését a Kormány - az Országgyűlés jóváhagyása alapján - a központi költségvetés adósságaként átvállalta;

Így ezen kezességek a szóban forgó nyilvántartásból 1997. január 1-jei hatállyal törlésre kerültek.

Az év során a Kormány - az Országgyűlés által a kiadási főösszeg 2%-ában meghatározott - keret terhére 8 db új kezességet vállalt 51 209,2 millió forint összegben.

Az 1997. évi közel 13,7 milliárd forintnyi kezességérvényesítés az alábbi tételekből tevődött össze.

Bihari Közmű Kft: 1200 millió forint. A hitelező bank a kölcsönszerződést a Kft. 180 napon túli kamatfizetési késedelme miatt azonnali hatállyal felmondta. A fizetésképtelenség oka, hogy a projekt - 41 településre kiterjedő beruházás - tervezésénél jelentősen túlbecsülték a várható lakossági és közületi hozzájárulást, valamint a térségben előrelátható gázfogyasztás mértékét.

IKARUS Rt.: közel 36 millió forint. A vállalat a társaság rövid távú feljavítását szolgáló, 1995. évben felvett 3 milliárd forintnyi hitelének kamatait nem fizette meg.

HUBOR Kft.: 52,7 millió forint. A Kft. nem törleszti a jogelődje által - a beregszászi kórház építési munkáinak finanszírozására - felvett hitelt, mivel az ukrán fél sem pénzzel, sem áruval nem fizet.

RISK Kft.: 2400 millió forint. A Magyar Hitelbank Rt. privatizációjának érdekében portfolió-tisztítást kellett a banknál végrehajtani. Ennek során a bank rossz (behajthatatlan) követeléseit egy un. work out szervezetnek (RISK Kft.) értékesítette, amely speciális - államilag garantált - kötvénnyel fizetett. A Kft. által - forráshiány miatt - vissza nem vásárolt kötvények erejéig került sor a kezesség érvényesítésre.

Csepeli Csőgyár Vagyonkezelő Rt.: 469,3 millió forint. Az acélipart sújtó rendkívül erős recesszió a Vagyonkezelő Rt.-t és társaságait is nehéz helyzetbe hozta, ezért az ÁPV Rt. mint tulajdonos - a termelő társaságok működésének további biztosítása érdekében - a Vagyonkezelő felszámolása mellett döntött. Ennek hírére a hitelező bank lejárttá tette követelését és érvényesítette a kezességet.

RIZIKÓ Kft.: 3780 millió forint. Az MHB-hez hasonló kötvény konstrukcióval került sor a Mezőbank Rt. privatizációra való felkészítésére.

G-Modus Kft.: 5628 millió forint. A Postabank tőkehelyzetének javítása érdekében került sor kezességvállalásra. A konstrukció két ponton különbözik a már ismertetett MHB és Mezőbank-profiltisztítástól. A Kft. a Banktól megvásárolt követelésekért nem kötvénnyel, hanem készpénzzel fizetett, de ennek a fedezetére a Banktól vett fel hitel, amelynek első részletét nem tudta törleszteni. Ugyanakkor a Bank tevékenységéért meghatározó felelősséggel bíró tulajdonosok vállalták az esetleges kezességbeváltás miatt keletkező költségvetési terhek megtérítését.

A kereskedelmi bankok örökölt, kétes hiteleiből adódó veszteség 50%-ára - 1991-ben - vállalt költségvetési garancia alapján: 4,8 millió forint kifizetés történt. Ebből 1,8 millió érintette a Kereskedelmi Bank Rt.-t, 0,3 a Budapest Bank Rt.-t és 2,7 millió a Magyar Hitel (ABN-AMRO) Bank Rt.-t.

Az agrárágazatban 70%-os garancia mellett kihelyezett gabonatermelési hitelállomány 2,2 milliárd forinttal magasabb volt az előző évinél, a költségvetésből igényelt összeg - folytatva az előző évek trendjét - csökkent. A kezességérvényesítés rendje több év óta állandósult, nagy fizetési fegyelem jellemez minden szereplőt, a hitelkihelyezésnél a fedezetekre, illetve minősítésekre tolódott a hangsúly.

Az előbbi kifizetésekből keletkezett, adók módjára behajtandó köztartozások előírása, nyilvántartása és végrehajtása megtörtént. Az IKARUS Rt. kötelezettségeit teljes mértékben teljesítette. A Bihari Közmű, a G-MODUS és HUBOR Kft. részére az APEH pótlékmentes fizetési halasztást engedélyezett. A RIZIKÓ és RISK Kft., valamint a Csepeli Csőgyár Vagyonkezelő Rt. felszámolás alatt áll, a kezesség-érvényesítésből eredő kötelezettséget az illetékes igazgatóság hitelezői igényként bejelentette. Az agrárgazdasági garancia-beváltásokból származó kötelezettség teljesítésére - a vonatkozó jogszabályoknak megfelelően - az adóhatóság határozattal kötelezi az adózót.

Az 1997. évi költségvetési törvény is lehetővé tette a Kormány számára, hogy a kiadási főösszeg 2%-ában megállapított mérték felett kezességet vállaljon a kőolaj-, földgáz- és villamosenergia-importra, valamint a kőolaj és kőolaj-termékek biztonsági készletezéséről szóló törvényben meghatározott beszerzésekre. A folyamatos importra a beszerzők és hitelezőik nem kértek kezességet. A Kőolaj és Kőolajtermék Készletező Szövetség által felvett hitelekhez kapcsolódóan az év végén 15 db kezesi szerződés volt hatályban, 29,1 milliárd forint számított összegben.

A Magyar Köztársaság 1996. évi költségvetéséről szóló törvény módosítása (1996. évi LXXVIII. tv.) felhatalmazta a Kormányt, hogy a megállapított mértéken felül a Ferihegyi Repülőtér fejlesztésére a költségvetési évet követően is kötelezettséget, illetve kezességet vállaljon. Ennek alapján a Ferihegyi Utasterminál Fejlesztő Kft. 1997-ben 103 millió US Dollár hitelt vett fel állami kezesség mellett, amely összeget 1999. és 2009. között kell visszafizetni.

Az 1997. évi költségvetési törvény az Eximbank által felvehető hitelek és kibocsátott kötvények együttes állományának forintösszegét 60 milliárd forintban maximálta.

1997-ben az Eximbank kötvénykibocsátást nem hajtott végre, a bankközi pénzpiacon felvett hitelek állománya december 31-én 28,9 milliárd forint, ezzel a keret 48,1%-ban került kihasználásra.

A költségvetési hátterű garanciakeretet 50 milliárd forintban határozta meg az 1997-es költségvetési törvény. 1997. december 31-én a kibocsátott költségvetési hátterű garanciák állománya 25,5 milliárd forintot tett ki, így 1997. évre jóváhagyott 50 milliárd forintos garanciakeret kihasználtsága 50,9% volt.

1997. évben garanciabeváltásra nem került sor, így az 1,5 milliárd forint központi költségvetési előirányzat terhére kifizetést nem kellett teljesíteni.

A Magyar Exporthitel Biztosító Rt. által vállalható politikai és árfolyamkockázatok elleni biztosítási kötelezettségvállalás összegének felső határa 1997-ben 130 milliárd forint volt. Az 1997. évi kötelezettségvállalás értéke 85,5 milliárd forint, ami 65,8%-os kihasználtságot jelent.

Az 1997. évi költségvetési törvényben az EB Rt. általi biztosítási tevékenységből eredő fizetési kötelezettségre a Pénzügyminisztérium állam által vállalt kezesség érvényesítése címen: EB Rt. általi biztosítási tevékenységből eredő fizetési kötelezettség előirányzata 1 milliárd forint volt. A tényleges kifizetés 0,5 millió forintot tett ki.

A Hitelgarancia Részvénytársaság 1997-ben 39,7 milliárd forint hitel- és járulékösszeghez kapcsolódóan 22,4 milliárd forintos maximálisan beváltható új garancia kötelezettséget vállalt. Az 1997-ben kötött garanciaszerződések száma háromszorosan haladta meg az előző évit, és a vállalt kötelezettség összege alapján több, mint 2,7-szeresét tették ki. Az 1997. december 31-i állomány 29,1 milliárd forint maximális beváltható garancia kötelezettség volt. A társaság az év egyetlen napján sem lépte túl a költségvetési törvényben meghatározott 35 milliárd forintos maximális garanciavállalási mértéket.

A társaság garanciavállalása az elmúlt évben is jelentősen javította a kis- és középvállalkozások hitelhez jutásnak esélyeit, a megkötött szerződések közel kétharmada az 50 főnél kevesebb foglalkoztatottal működő gazdálkodó szerveztek hiteleihez kapcsolódott, ezen belül a 10 fő alatti mikrovállalkozások részaránya 30%-ot tett ki. A társaság kötelezettségvállalásain belül a 20 millió forint alatti garanciavállalás 18%-ot tesz ki. A társaság az üzletvitel során a vállalkozások és a hitelintézetek piaci igényeihez igazodóan nem érvényesített sem vállalkozási nagyság, sem szakmai ágazat vagy régió vonatkozásában a piaci tendenciákat eltérítő prioritásokat és korlátozásokat. Az 1997. év végi portfólióban a mezőgazdaság 31%, az élelmiszergazdaság 20%, az ipari ágazatokat együttesen 23%-ot képviselnek.

1997. január 1. és december 31. között 36 garanciaügylet került beváltásra 551,7 millió forint értékben. A vonatkozó költségvetési törvény előírásainak megfelelően 1997. évben 386,2 millió forintot utalt át a költségvetés viszontgarancia címen.

III. Törvényekben előírt beszámolási és tájékoztatási kötelezettségek

1. A költségvetési előirányzatok átcsoportosítása

Az 1997. évi költségvetési törvényben meghatározott előirányzatok módosításával és átcsoportosításával összefüggésben - az Országgyűlés és a Kormány jogkörében - a következő döntések születtek:

Az Országgyűlés jogkörében:

legfontosabb az előirányzatokat érintő módosítás a Magyar Köztársaság 1996. évi költségvetésének végrehajtásáról szóló 1997. évi CXI. törvényben történt. Ez összességében a kiadási és a bevételi főösszeget 2,8 milliárd forinttal érintette a hiány változatlanul hagyása mellett;

a bevételi oldalon az általános forgalmi adó 1,3 milliárd forinttal, az illetékek 0,7 milliárd forinttal, a játékadó 0,8 milliárd forinttal került megemelésre, a háromnegyed éves teljesítési adatok figyelembe vételével. A teljesítési adatok az emelés jogosultságát utólag visszaigazolták. A kiadási oldalon a játékadóból való részesedés jogcímén a nemzeti sport közalapítványok jutottak mintegy 0,5 milliárd forint többlethez. 1,3 milliárd forint szolgálta a Belügyminisztériumnál a Rendőrség adósságállományának rendezését, közel 1 milliárd forinttal pedig a költségvetés általános tartalékának előirányzata emelkedett;

0,5 milliárd forint az energiaáremelés lakossági ellentételezését szolgálta a Közgyógyellátás előirányzatából történő átcsoportosítással.

A Kormány jogkörében:

évközben megközelítőleg 30 milliárd forint átcsoportosítás történt. Ebből 13,8 milliárd forintot az általános tartaléka, 9,9 milliárd forintot a bérpolitikai céltartalék terhére, 1,1 milliárd forint a külszolgálatokkal kapcsolatos céltartalék terhére történt. További jelentős átcsoportosítás a Honvédelmi Minisztériumban a szervezet korszerűsítésével összefüggésben, valamint a kormányzati rendkívüli kiadások között a légvédelmi oltalmazó képesség megőrzésével összefüggésben történt. Ezekről részletes kifejtés a központi költségvetési szervek gazdálkodásának értékelésénél, illetve a tartalék előirányzatok felhasználásával kapcsolatos pontokban található.

A további előirányzat-átcsoportosítások felügyeleti, illetve intézményi hatáskörben történtek. A felügyeleti hatáskörű előirányzatok nagyságrendje 8 milliárd forintnyi nagyságrendű, amíg az intézményi hatáskörű előirányzat-módosítások 100 milliárd forintra rúgnak, és elsősorban a 93 milliárd forintot meghaladó bevételi többlet elérésével függnek össze.

2. A tartalék- és központosított előirányzatok felhasználása

2.1. A költségvetés általános tartalékának felhasználása

A központi költségvetés általános tartalékának előirányzatát az 1996. évi CXXIV. törvény 1. számú melléklete a X. Miniszterelnökség fejezet, 10. cím 1. alcímszám alatt 12 850,0 millió forintban állapította meg. Az eredeti előirányzatot a Magyar Köztársaság 1996. évi költségvetésének végrehajtásáról szóló 1997. évi CXI. törvény 21. § (9) bekezdése 13 835,3 millió forintra módosította. Ezt egészítette ki a Magyar Köztársaság 1998. évi költségvetésről szóló 1997. évi CXLVI. törvény 83. §-a, amelynek alapján a törvény 42. § (1) bekezdésének új v) pontja szerint az általános tartalék előirányzata legfeljebb 2500 millió forinttal túlléphető.

A Kormány az I. félévben az államháztartási törvényben előírt 40%-os felhasználási lehetőséget betartotta. A különböző kormányhatározatokban az I. félévben 3576,0 millió forint (21,9%), a II. félévben 12 802,3 millió forint, együttesen éves szinten 16 336,2 millió forint átcsoportosításról született döntés. A központi költségvetés általános tartaléka felhasználásának teljes körű részletezése az általános indoklás táblázatai között található meg.

Az általános tartalék felhasználása az alábbi főbb jogcímeken történt:

 millió forintban

 A felhasználás jogcíme

 Az átcsoportosított előirányzat összege 

 Az átcsoportosított összeg az előirányzat%-ában

 Intézményi működési és felhalmozási kiadások

 8 330,1

 51,0

 ebből: Bérfejlesztés

 1 634,9

 10,0

 A rendőrség adósságának rendezése

 3 000,0

 18,4

 Non-profit szervezetek, egyházak támogatása

 819,0

 5,0

 Médiák támogatása

 491,9

 3,0

 Ünnepségek

 215,6

 1,3

 Szociális és egészségügyi kiadások

 870,0

 5,3

 SFOR célok, rakétatender előleg kifizetése

 1 805,0

 11,0

 Árvízvédelem

 861,0

 5,3

 Nukleáris baleset-elhárítás támogatása 

 155,6

 1,0

 Az 1998. évi választások előkészítése

 2 500,0

 15,3

 Egyéb célokra 

 288,0

 1,8

 Felhasznált előirányzat összesen:

 16 336,2

 100,0

Az átcsoportosított előirányzatok között a legnagyobb tételt 8330,1 millió forintot (51%-ot) az intézményi működési és felhalmozási kiadásokra biztosított támogatások tették ki. Ezen belül ki kell emelni a bérfejlesztéshez kapcsolódó - a különböző fejezetekhez átcsoportosított - összességében 1634,9 millió forintot (10%), valamint a rendőrség adósságának rendezésére biztosított 3000 millió forintot (18,4%).

A szociális és egészségügyi kiadások további támogatását 870 millió szolgálta, amelyből kiemelkedik az 1075/1997. (VII. 11.) Korm. határozat alapján a hagyományos röntgenpark és sugárterápiás eszközök fejlesztésére átcsoportosított 500 millió forint.

Az 1998. évi választások előkészítésére - a tartalék törvényi módosításával összefüggésben - a Kormány 2500 millió forintot csoportosított át.

Jelentősebb - összességében 1805 millió forint - átcsoportosítást kellett végrehajtani a délszláv válság békés rendezését biztosító SFOR-erők magyarországi tartózkodásával összefüggő kiadásokra, valamint a Magyar Honvédség védelmi képességének fenntartására (rakétatender előleg kifizetése).

A médiák támogatását 491,9 millió forint (3,0%), az egyházak támogatását 167 millió forint (1%) szolgálta.

A rendkívüli időjárási körülményekkel összefüggő árvíz-károk elhárítására és az árvízvédelemre 861 millió forint (5,3%), a 2241/1997. (VII. 29.) Korm. határozat alapján a nukleárisbaleset-elhárításának támogatása együttesen 155,6 millió forint (1%) átcsoportosítását tette szükségessé.

Az egyéb feladatok között meg kell említeni az ingatlan kiváltása miatt a fővárosi Önkormányzatnak átadott 150 millió forintot, valamint a Liszt Ferenc Zeneművészeti Főiskola tartozásának rendezésére (50 millió forint), az erdőtelepítési program többletköltségeire (30 millió forint), a Magyarság Hírnevéért Díjhoz (11 millió forint) nyújtott támogatást.

2.2. A céltartalékok felhasználása

Részletes kifejtését lásd a II. fejezet 4.1.8.2. pontja alatt.

2.3. A helyi önkormányzatok központosított előirányzatainak felhasználása

A helyi önkormányzatok központosított előirányzatainak felhasználásáról szóló beszámoló a XI. Belügyminisztérium fejezet 23. cím 4. alcímnél részletesen megtalálható.

3. A Kormány kezességvállalásai

Az 1996. évi CXXIV. törvény 36. §-ának (1) bekezdésében szabályozott keret terhére vállalt kezességek

1041/1997. (IV. 29.) Korm. határozat a Postabank és Takarékpénztár Részvénytársaság követelésével kapcsolatos egyedi kezességvállalásról

A Kormány „... készfizető kezességet vállal a G-MODUS Kft.-nek a Postabank Rt.-vel szemben fennálló tőketartozás és kamatterhei visszafizetéséért a hitelszerződésben foglalt törlesztési időhöz és feltételekhez igazodóan, összességében 12 milliárd forint összegben.”

1050/1997. (V. 13.) Korm. határozat a közoktatás tankönyvellátásához 1997. évben szükséges állami kezességvállalásról

A Kormány „... a közoktatás tankönyvellátásához az 1997. naptári évben szükséges kereskedelmi kamatú, legfeljebb összesen 2,6 milliárd forint összegű hitel visszafizetésére készfizető állami kezességet vállal.”

2123/1997. (V. 16.) Korm. határozat a Budapest Bank Rt. Részvényesi Megállapodásában foglaltak alapján történő egyedi kezességvállalásról

A Kormány „... összességében 2651 millió forint összegben egyedi készfizető kezességet vállal a Facultas Pénzügyi Tanácsadó, Szolgáltató és Kereskedelmi Kft.-nek (adós) a Budapest Bank Rt.-vel szemben fennálló tartozása megfizetésére azután és azzal a feltétellel, hogy megtörtént az éves tételek felülvizsgálata olyan szempontból, hogy azokban értékvesztés az eladás időpontja óta nem következett be.”

1087/1997. (VII. 29.) Korm. határozat a Nemzeti Kataszteri program finanszírozásához szükséges állami kezességvállalásról

A Kormány „... készfizető kezességet vállal a Nemzeti Kataszteri Program Közhasznú Társaság által a Nemzeti Kataszteri Program finanszírozásának első szakaszára a Magyar Fejlesztési Bank Rt.-től felveendő 2,6 milliárd forint hitelnek és járulékainak megfizetésére.”

1105/1997. (X. 11.) Korm. határozat a Budapest Bank Rt. privatizációs szerződéséből fakadó egyes kötelezettségek teljesítésének módjáról

A Kormány „.... kezességet vállal a Facultas Kft. által a Budapest Bank Rt.-től megvásárolandó eszközök vételárának finanszírozására a Magyar Fejlesztési Bank Rt.-től felveendő 10,1 milliárd forint hitelnek és járulékainak, összesen maximum 13,100 millió forintnak megfizetésére.”

A 2123/1997. (V. 16.) Korm. határozat hatályát veszti.

2320/1997. (X. 15.) Korm. határozat a Budapesti Vegyiművek Rt. garéi veszélyes hulladék lerakójában tárolt magas klórtartalmú szerves anyagok okozta környezetszennyezés lokalizációjának és a szükséges kárelhárításnak elősegítéséről

A Kormány „... a BVM Rt. által felveendő 1,8 milliárd forintos hitel tőkeösszegének visszafizetésére egyszerű (sortartó) kezességet vállal.”

1102/1997. (X. 3.) Korm. határozat a MÁV Rt. középtávú működési feltételeiről

A Kormány egyetért azzal, hogy a vasúti járművek felújításához 1997. évben a MÁV Rt. az EUROFIMA-tól hitelt vesz igénybe állami garancia biztosítása mellett 36 millió DEM és 30 millió CHF értékben.

2384/1997. (XI. 26.) Korm. határozat az M5 autópálya koncessziós szerződésével összefüggő támogatott kedvezményes útdíjakról szóló szerződéshez kapcsolódó készfizető kezességi szerződés megkötéséről

A Kormány „... készfizető kezességet vállal 1997. július 1-jei áron számított, összesen legfeljebb 3 milliárd forintot kitevő összegnek az M5 autópálya tekintetében megkötött koncessziós szerződéssel összefüggő támogatott kedvezményes útdíjakról szóló szerződésben rögzített feltételek szerinti megfizetéséért.”

2438/1997. (XII. 20.) Korm. határozat az 1998. évi tavaszi gabonavetési hitelekhez biztosított állami kezességvállalásról

A Kormány a termelők saját jogon, illetőleg integrátorok útján az 1998. évi tavaszi vetésekhez felvett, gabonatermesztést célzó éven belüli hitelei után 8,1 milliárd forint összegig kezességet vállal.

Az 1996. évi CXXIV. törvény 36. §-ának (2) bekezdése alapján - a megállapított mérték felett - vállalt kezességek

1034/1997. (IV. 10.) Korm. határozat az energiahordozók beszerzéséhez kapcsolódó kormányzati kezességvállalásról

A Kormány „... készfizető kezességet vállal

az 1996. december 31-ig előírt 50 napos biztonsági kőolaj és kőolajtermék készletszint fenntartásához felvett, megújítandó hitelekért és azok járulékaiért (várható együttes összeg 21,66 milliárd forint);

az 1997. december 31-re előírt 70 napos készletszint eléréséhez szükséges kőolaj és kőolajtermék beszerzéséhez maximum 10,3 milliárd forint összegben felveendő hitelekért, valamint a hitel járulékaiért.”

Az 1997. évi CXXIV. törvény 37. §-ának a) és b) bekezdése alapján vállalt kezességek

2056/1997. (III. 5.) Korm. határozat

Az EIB-től felvételre kerülő Pénzügyi szektor globális kölcsönt felhasználó bankok száma nőhet. Az OTP részére nyújtott garanciavállalás 80 millió ECU-ről 40 millió ECU-re csökkent, mivel a második hitelrészt az OTP nem kívánja lehívni. Így ez esetben a garanciavállalás összege csökkent.

1061/1997. (V. 30.) Korm. határozat a Gyorsindítású Gázturbina Programmal kapcsolatos Garanciavállalásról.

A Kormány „... garanciát vállal a MVM Rt. által a Világbanktól felvételre kerülő 60 millió USD hitel felvételéhez a Gyorsindítású Gázturbina Program finanszírozásához.”

2221/1997. (VII. 24.) Korm. határozat és 1094/1997. (VIII. 6.) Korm. határozat az M15 autópálya építéséhez szükséges állami garancia vállalásáról.

A kormány „... garanciát vállal az EBRD felé 1,5 milliárd forint összegben az M1-M15 autópálya befejezéséhez szükséges, ELMKA Rt. által visszafizetendő részletre.”

1131/1997. (XII. 20.) Korm. határozat a Középvállalkozói Hitelprogram 30 millió DEM összegű megemelésével kapcsolatos kezességvállalásról.

Az MFB Rt. által korábban a KfW, Frankfurt Banktól 50 millió DEM összegben felvett hitel 30 millió DEM emeléséhez a Kormány készfizető kezességet vállal.

Az MFB Rt. által korábban felvett hitel emelésére (1131/1997. (XII. 20.) Korm. határozat), további 30 millió DEM összegre a Kormány kezességet vállalt. Az MFB Rt. részére, a Kormány által nyújtott kezességek 1997. XII. 31-i állománya 21,4 milliárd forint.

4. A költségvetési pénzellátás időarányostól való eltérése (előirányzat-felhasználási keretek előrehozása)

4.1. Központi költségvetési szervek

A központi költségvetési szervek finanszírozása a kincstári rendszer keretében - az államháztartás alrendszereinek bankszámla-vezetési, pénzellátási, előirányzat-felhasználási, költségvetési befizetési és letéti kezelési, valamint kötelezettségvállalás bejelentési rendjéről szóló 211/1996. (XII. 23.) Korm. rendelet szerint - a költségvetési törvényben megállapított, illetve év közben módosított aktuális, jóváhagyott kiadási és bevételi előirányzatának különbözeteként - havi időarányos - költségvetési támogatási előirányzat-felhasználási keret alapján történt. A finanszírozás célszerű rugalmasságának biztosítása érdekében a hatályos szabályok módot nyújtottak arra, hogy az időarányos támogatástól évközben a felhasználás során eltérjenek, így támogatás előrehozásra is volt lehetőség.

Januárban a rendelet 19. §-ának (3) bekezdése alapján mód volt a felügyeleti szervek adatszolgáltatása alapján a 13. havi illetmény fizetésével és a munkaadókat terhelő járulékokkal kapcsolatban a keret automatikus megnyitására.

Ezen túlmenően, illetve meghaladó mértékben - a rendelet (5) bekezdése alapján - a fejezeteknek és költségvetési szerveiknek a Pénzügyminisztérium engedélyével az előirányzat-felhasználás további korrekciójára, éven belüli ütemének módosításával, azok előrehozására is lehetőségük nyílt. Az előrehozások azonban nem érinthették az előirányzatok módosítását, ezért hatásait az év végéig - időarányosan, vagy a fejezet kérése szerinti ütemben - rendezni kellett. A Kincstárban az időarányos visszapótlások hiánytalanul megtörténtek, így az év végén ebből eredő tartozás egyetlen költségvetési szervnél sem állt fenn. Az ehhez szükséges eljárási és adatszolgáltatási rendet a pénzügyi szolgáltatások teljesítése rendjéről a Magyar Államkincstárban szóló 42/1997. (XII. 28.) PM rendelet szabályozta. Ennek megfelelően a Kincstár az előrehozatal hullámzásaiból fakadó finanszírozás zavartalan biztosítása, illetőleg a KESZ likviditásának optimalizálása érdekében megfelelőbben fel tudott készülni.

Kedvező változás volt 1996-hoz képest az előrehozatal gyakorisága és mértéke tekintetében, hogy a fejezeti kezelésű előirányzatok jelentős részének finanszírozási rendje - a programfinanszírozás körébe vont fejezeti kezelésű előirányzatok megtervezéséről, az ezek felhasználásával megvalósuló kiadások finanszírozási rendjéről szóló 208/1993. (XXII. 23.) Korm. rendelet nyomán - a finanszírozási szerződések megkötésével jelentős mértékben megváltozott.

Összességében 1997-ben a Pénzügyminisztérium a központi költségvetési szervek részére az év során 40 650,8 millió forint (95,6%), a fejezeti kezelésű előirányzatok esetében 1870,4 millió forint (4,4%), együttesen 42 521,2 millió forint támogatási keret-előrehozatalt hagyott jóvá.

A költségvetési szervek esetében legnagyobb előrehozatal a Belügyminisztérium (9566 millió forint), a Művelődési és Közoktatás Minisztérium (6525 millió forint), a Népjóléti Minisztérium (6413 millió forint), a Pénzügyminisztérium (3303 millió forint), a Honvédelmi Minisztérium (3166 millió forint) és a Földművelésügyi Minisztérium 2863 millió forint) fejezetekben történt. A fejezeti kezelésű előirányzatok esetében az előrehozatal túlnyomórészt a Miniszterelnökség fejezetnél (1749 millió forint) valósult meg. A támogatási keret-előrehozatal évközbeni alakulásáról megállapítható, hogy a költségvetési szervek esetében annak 42,2%-a az év első 3 hónapjára koncentrálódott, főképpen a személyi juttatásokkal (13. havi bér, jutalmak és egyéb kifizetések) kapcsolatos kiadások miatt. A fejezeti kezelésű előirányzatoknál az előrehozás döntő része áprilisban (48,3%) és májusban (14,9%) történt.

Áttekintés a támogatási előirányzat-felhasználási keretek előrehozásáról 1997-ben

 

 ezer forintban

 

 

 Fejezet

 Költségvetési szervek

 Fejezeti kezelésű előirányzatok

 Összesen

 

 

 

 I. n. év

 II-IV. n.év

 I-IV. n.év

 I. n.év

 II-IV. n.év

 I-IV. n.év

 

 

 I.

 Országgyűlés

 25 992

 0

 25 992

 0

 0

 0

 25 992

 

 II.

 Köztársasági Elnökség

 71 822

 21 000

 92 822

 0

 0

 0

 92 822

 

 III.

 Alkotmánybíróság

 11 457

 0

 11 457

 0

 0

 0

 11 457

 

 IV.

 Országgyűlési Biztosok Hivatala

 8 944

 0

 8 944

 0

 0

 0

 8 944

 

 V.

 Állami Számvevőszék

 29 258

 6 000

 35 258

 0

 0

 0

 35 258

 

 VI.

 Legfelsőbb Bíróság

 0

 0

 0

 0

 0

 0

 0

 

 VII.

 Bíróságok

 647 421

 398 102

 1 045 523

 0

 0

 0

 1 045 523

 

 VIII.

 Magyar Köztársaság Ügyészsége

 319 000

 0

 319 000

 0

 0

 0

 319 000

 

 X.

 Miniszterelnökség

 355 430

 364 236

 719 666

 191 800

 1 557 424

 1 749 224

 2 468 890

 

 XI.

 Belügyminisztérium

 4 528 525

 5 037 895

 9 566 420

 72 000

 0

 72 000

 9 638 420

 

 XII.

 Földművelésügyi Minisztérium

 1 396 755

 1 466 544

 2 863 299

 0

 0

 0

 2 863 299

 

 XIII.

 Honvédelmi Minisztérium

 1 492 276

 1 673 533

 3 165 809

 0

 0

 0

 3 165 809

 

 XIV.

 Igazságügy Minisztérium

 409 697

 217 131

 626 828

 0

 0

 0

 626 828

 

 XV.

 Ipari, Kereskedelmi és Idegenforgalmi Minisztérium

 384 111

 346 961

 731 072

 0

 16 534

 16 534

 747 606

 

 XVI.

 Környezetvédelmi Minisztérium

 187 001

 186 677

 373 678

 0

 32 600

 32 600

 406 278

 

 XVII.

 Közlekedési, Hírközlési és Vízügyi Minisztérium

 255 291

 2 577 713

 2 833 004

 0

 0

 0

 2 833 004

 

 XVIII.

 Külügyminisztérium

 202 063

 296 500

 498 563

 0

 0

 0

 498 563

 

 XIX.

 Munkaügyi Minisztérium

 257 005

 148 487

 405 492

 0

 0

 0

 405 492

 

 XX.

 Művelődési és Közoktatási Minisztérium

 3 187 479

 3 337 367

 6 524 846

 0

 0

 0

 6 524 846

 

 XXI.

 Népjóléti Minisztérium

 842 703

 5 570 319

 6 413 022

 0

 0

 0

 6 413 022

 

 XXII.

 Pénzügyminisztérium 

 2 232 196

 1 070 749

 3 302 945

 0

 0

 0

 3 302 945

 

 XXX.

 Gazdasági Versenyhivatal

 8 527

 0

 8 527

 0

 0

 0

 8 527

 

 XXXI.

 Központi Statisztikai Hivatal

 272 367

 759 316

 1 031 683

 0

 0

 0

 1 031 683

 

 XXXII.

 Magyar Távirati Iroda

 47 000

 0

 47 000

 0

 0

 0

 47 000

 

 XXXIII.

 Magyar Tudományos Akadémia

 0

 0

 0

 0

 0

 0

 0

 

 XXXIV.

 Történeti Hivatal

 0

 0

 0

 0

 0

 0

 0

 

 Fejezetek együtt

 17 172 320

 23 478 530

 40 650 850

 263 800

 1 606 558

 1 870 358

 42 521 208

 

 az összesen %-ában

 40,4

 55,2

 95,6

 0,6

 3,8

 4,4

 100,0

 

 I-IV. negyedév %-ában

 42,2

 57,8

 100,0

 14,1

 85,9

 100,0

 -

5. A költségvetésen kívül kezelt bevételek és kiadások, a számlák forgalma, állományának változása

5.1. A központi költségvetés letéti számlái

10032000-01501308 Egyéb pénzügyi lebonyolítások, letéti számla

E központi letéti számla olyan pénzösszegek elszámolására szolgál, amelyek törvény vagy kormánydöntés alapján ideiglenes vagy végleges jelleggel a központi költségvetésen kívül kezelendők.

A számla javára a fenti rendelkezések nyomán elhelyezett összegek, terhére pedig az ezen rendelkezések szerinti kifizetések illetve a központi költségvetésbe befizetésre kerülő összegek számolhatók el.

A számla nyitóegyenlege 1997. január 1-jén 94 430 ezer forint volt.

Ebből 29 443 ezer forintot tett ki az előző évről 1997. évi felhasználásra áthozott összeg az alábbi részletezés szerint:

Társadalmi szervezetek támogatása: 1260 ezer forint,

Közalkalmazottak nyugdíjpénztári támogatása: 28 016 ezer forint,

Megszűnt társadalmi szervezetek vagyona: 167 ezer forint.

A fenti összegek az év folyamán zömében kifizetésre kerültek, csak 110 ezer forint maradt társadalmi szervezetek támogatása címén.

Bevételként az alábbi tételek jelentkeztek:

Közalkalmazottak nyugdíjpénztári támogatásából visszaérkezett: 1322 ezer forint,

Megszűnt társadalmi szervezetek vagyonaként befolyt: 2561 ezer forint.

A számlát - az előző évről áthozott tételek felhasználásán kívül - egyetlen kiadás terhelte: a számla 64 987 ezer forint összegű szabad maradványának befizetése a költségvetésbe. (Ebben olyan tételek szerepeltek, amelyek az előző években folytak be és nem volt következő évi rendeltetésük, a költségvetést illették.)

A számla év végi egyenlege 110 ezer forint volt.

10032000-01501717 Hungarocamion Vállalat világbanki adósságszolgálata, letéti számla

E letéti számla azon pénzösszegek kezelésére szolgál, amelyek a Hungarocamion Vállalat részére az I. Közlekedési program keretében kapott világbanki kölcsönből a Világbank felé esedékes törlesztést megelőzően visszafizetésre kerültek, s a Világbankkal kötött hitelszerződés feltételei szerint a vállalatnak újból kikölcsönözhetők. (Visszaforgatott hitel)

A számla javára kell elszámolni a vállalat által az adósságszolgálat keretében befizetett összegeket (törlesztés és kamat), terhére pedig egyrészt a vállalatnak nyújtott újabb kölcsönöket, másrészt a Világbank felé esedékes törlesztések központi költségvetésbe befizetett összegeit.

A számla 1997. január 1-én 1 071 747 ezer forint egyenleggel nyitott. Év közben 281 692 ezer forint bevétel jelentkezett rajta a Hungarocamion Rt. visszaforgatott hiteleinek törlesztése címén. Kiadásként összesen 1 353 439 ezer forint került kifizetésre. Ebből összesen 847 803 ezer forint volt az I. és II. Közlekedési program világbanki hitelének esedékes törlesztése, 484 000 ezer forint az OECF japán hitel áfa-fedezetének megtérítése, valamint 21 636 ezer forint került befizetésre a költségvetésbe a számla egyenlegeként, mivel a számlát év végén megszüntettük. A Hungarocamion Rt. további hiteltörlesztései a jövőben közvetlenül a költségvetés megfelelő bevételi számláján fognak jelentkezni.

10032000-01501339 Külföldi államsegélyek forgalma, letéti számla

Ezen a számlán kerülnek jóváírásra az állam által a külföldi kormányoktól vagy nemzetközi szervezetektől ellátmányi jelleggel kapott segélyek.

A számla javára a segélyellátmány teljes összegét, terhére pedig az adott költségvetési évben felhasznált összegeket kell elszámolni. Egyenlege a segélyek még fel nem használt részét mutatja.

A számla 1997. január 1-jei nyitóegyenlege 38 551 ezer forint volt. Bevételként 1 009 377 ezer forint jelentkezett rajta a „TS” japán segély, és a Japán ózonsegély ellátmánya címén, kiadásként pedig 983 298 ezer forint került kifizetésre ugyanezen segélyek felhasználása keretében. Mivel ennek a számlának a megszüntetéséről is döntés született, a két segély záróegyenlegét áttettük devizabetétszámlákra, s a számlát megszüntettük.

5.2. A központi költségvetési szervek letéti számlái

A központi költségvetési szervek letéti számláinak számla forgalmát és állományváltozását a fejezeti indoklások tartalmazzák.

IV. A költségvetési törvényben kapott felhatalmazások teljesítése

A költségvetési törvény 4. §-a az 1997. évre jóváhagyott hiány, a törvényben meghatározott, esedékes törlesztések finanszírozására hatalmazta fel a Pénzügyminisztert. Az 1997. évi költségvetési finanszírozási felhatalmazások a korábbi éveknél rugalmasabb, az aktuális állampapír-piaci viszonyokat figyelembe vevő kibocsátási politikát tettek lehetővé. Így a kamatmegtakarítások növelése érdekében megvalósulhatott az államadósság egy részének előtörlesztése, amelyet piaci állampapírok kibocsátása, illetve a befolyó privatizációs bevételek finanszírozhatták, ugyanakkor az adósság szerkezete a finanszírozási konstrukciók szempontjából sem volt korlátozott.

A privatizációs bevételek nélkül számított, 338,5 milliárd forintos költségvetési hiány mellett a társadalombiztosítási alapok forgóalap igénybevételének 52,9 milliárd forintos növekedése és a törlesztések jelentették a költségvetés bruttó finanszírozási igényét. A szerződések szerint 62,6 milliárd forint hitel-, 318,2 milliárd forint kötvény és 21,7 milliárd forint külföldi hiteltörlesztés valósult meg. Ezen felül rendkívüli törlesztésként 79,7 milliárd forint hitel, 288 milliárd forint államkötvény és 34,8 milliárd forint külföldi hiteltörlesztésre került sor. A rendkívüli hitel- és kötvény-előtörlesztések egy része a jegybank törvény 19. § (6) bekezdésében és a költségvetési törvény 7. § (2) bekezdésében rögzített felhatalmazások alapján a privatizációs bevétel felhasználásával valósult meg.

A költségvetési hiány finanszírozása céljából a pénzügyminiszter 121,7 milliárd forint értékű államkötvényt értékesített, 5,97 milliárd forint értékben tőkésítette az államkötvények esedékes kamatát, 195,42 milliárd forinttal növelte a kincstárjegyek állományát és 15,4 milliárd forint értékben külföldi hitelt vett fel.

Az esedékes törlesztések finanszírozására 473,5 milliárd forint értékű államkötvény értékesítése történt meg, 30,5 milliárd forint értékben növelte a kincstárjegyek állományát, 160,85 milliárd forint értékű rendkívüli privatizációs bevételt használt fel, 39,4 milliárd forint értékben használta fel az MNB-nél elhelyezett devizabetétet, valamint 0,3 milliárd forint értékben az egzisztencia-hitelek folyósításához, illetve 0,5 milliárd forint értékben pénzbevonási nyereséghez kapcsolódó automatikus törlesztés történt. Ez utóbbi törlesztésekről a jegybank törvény 19. § (6) bekezdése rendelkezik, miszerint az MNB által az állami vagyon értékesítéséhez nyújtott hitelekből származó privatizációs bevételt az MNB-vel szemben fennálló államadósság törlesztésére kell fordítani, továbbá a jegybank törvény 21. §-ában foglalt felhatalmazás alapján a pénzkibocsátási nyereséget szintén az államadósság törlesztésére kell fordítani.

A KESZ folyamatos likviditása és a Társadalombiztosítási alapokból teljesített kiadások állami garancia megteremtése céljából a pénzügyminiszter 8,2 milliárd forint értékben csökkentette a kincstárjegyek állományát.

A fenti felhatalmazások alapján a bruttó államkötvény kibocsátás 595,2 milliárdot tett ki, amely 11 államkötvény-sorozat kibocsátását jelentette és 217,7 milliárd forinttal nőtt a kincstárjegyek állománya.

A kincstárjegyek 217,7 milliárd forintos állományváltozása döntően a diszkont kincstárjegyek állománynövekedésének köszönhető. A diszkont kincstárjegyek állománya 100,6 milliárd forinttal nőtt, ami a rövidebb futamidejű, egy és három hónapos kincstárjegyek állományának stagnálásának és a hosszabb futamidejű kincstárjegyek 100,5 milliárd forintos állománynövekedésének eredője. A kamatozó kincstárjegyek állománya 64,84 milliárd forinttal, a kincstári takarékjegy állománya hasonló mértékben, 53,04 milliárd forinttal nőtt.

A költségvetési törvény 5. §-a (1) bekezdésének alapján a pénzügyminiszter 1.749.681,9 millió forint összegben a Magyar Nemzeti Bank által az MNB tv. 20. §-a szerint nyújtott kamatmentes forinthitel 1996. december 31-én fennálló teljes állományának és az MNB tv. 22. §-a alapján kibocsátott államkötvények állománya a költségvetési törvény 5. §-a (2) bekezdésében meghatározott részének a lecserélésével devizahitelt vett fel, továbbá 40 508,0 millió forint összegben átvette az átváltott devizaadóssághoz kapcsolódó fedezeti műveleteket. Az MNB által befizetett értékkülönbözetből részben előtörlesztette a devizahitelt, így ez a költségvetés adósságát nem változtatta meg.

A költségvetési törvény 7. §-a (2) bekezdésének alapján 1997-ben a költségvetésbe befolyt 160,85 milliárd forint összegű privatizációs bevételből az MNB elnökének és a pénzügyminiszter megállapodása alapján a következő adósságtörlesztésre került sor: 59,5 milliárd forint MNB-vel szembeni hitel rendkívüli előtörlesztése, 85,6 milliárd forint az 1997-ben felvett devizahitel rendkívüli részleges előtörlesztését szolgálta, 7,3 milliárd forint a nulla kamatozású adósság kötvényesített állományát csökkentette, valamint egyéb MNB-nél lévő kedvezményes kamatozású rubelkövetelések megvásárlását fedező kötvény 8,4 milliárd forint összegű törlesztését szolgálta.

Az 1997. évi költségvetési törvény 55. §-a alapján a költségvetés 1997. januárjában átvállalta a STRABAG Hungária Építőipari Rt. 1994-1996. években állami kezességvállalás mellett felvett hitelből keletkezett adósságot, összesen 2951,04 millió forint összegben.

Az 1997. évi költségvetési törvény 56. §-a alapján a költségvetés 1997. januárjában átvállalta a Budapest főváros Önkormányzata által 1995-1996. években központi költségvetési kezességvállalás mellett felvett hitelekből keletkezett adósságot, összesen 9 776,44 millió forint összegben.

V. Összefoglaló értékelés

1997-ben a költségvetés-politika irányát alapvetően meghatározták a gazdaságpolitikai feltételek, amelyek az egyensúlyi pozíció javítását irányozták elő az állami szerepvállalás átgondolt reform keretében történő csökkentése mellett. A költségvetés-politika mozgástere 1997-ben ugyan szűkebbé vált, de emellett is sor kerülhetett az adóterhek csökkentésére, amit igazol az, hogy az államháztartás jövedelemcentralizációja az 1996. évi tényhez viszonyítva 0,8%-ponttal csökkent. A jövedelemcentralizáció csökkentése mellett az államháztartás bevételei meghaladták a tervezett szintet, elsősorban a gazdasági programban előirányzottnál nagyobb a növekedés, a fogyasztás és a bérkiáramlás következtében. Az államháztartás újraelosztó szerepe kis mértékben nőtt az 1996. évihez viszonyítva. Ez azonban nem jelenti az államháztartás bővülését, hanem csak az MNB-től átvállalt külföldi államadósság kamatkiadási többlete miatt következett be.

1997-ben az államháztartás kiadásaiban prioritást élveztek a felsőoktatás, a kutatás, a közbiztonság, a feketegazdaság elleni küzdelem, az igazságszolgáltatás és az euro-atlanti integráció előkészítésével kapcsolatos feladatok. Az év folyamán az ezen feladatok ellátásához rendelt többletek biztosításra kerültek. Az 1997. évi költségvetési célok megvalósításának fontos eszköze volt a központi beruházási kiadások bővülése. A beruházási kiadások az előirányzottnál nagyobb ütemben nőttek.

Az államháztartás privatizációs bevételek nélküli hiányának a GDP-hez viszonyított aránya 4,8%. Az 1998. év eleji számítások 4,6%-os hiányról számoltak be. A változást a zárszámadási beszámolók beérkezése után lehetett regisztrálni, és annak a következménye, hogy a helyi önkormányzatok privatizációs bevételei jelentősen meghaladták az év elején becsült összeget. Ennek következtében a helyi önkormányzat alrendszer privatizációs bevételek nélküli egyenlege 0-ról - 25,3 milliárd forintra módosult. Fontos hangsúlyozni, hogy a privatizációs bevételek a helyi önkormányzatok beruházásainak fellendülését alapozták meg, így az államháztartás egészére negatív tendenciákat nem indukáltak, mivel a privatizációs bevételek elköltése nem működési kiadásokat finanszírozott. A többi államháztartási alrendszert tekintve az elkülönített állami pénzalapok egyenlege többletet mutat, a fogyasztás és bérkiáramlás növekedés miatti bevételi többletek következtében. A társadalombiztosítási alapoknál az Egészségbiztosítási Alapra pótköltségvetés kidolgozása vált szükségessé, de a hiány kis mértékben meghaladta a pótköltségvetési előirányzatot is. A Nyugdíjbiztosítási Alap egyenlege többletet mutatott.

1997-ben az egyik legfontosabb államháztartási mutatóvá az elsődleges egyenleg vált, ami a kamatbevételek és kamatkiadások nélküli egyenleget jelenti. GDP-hez viszonyított aránya elmaradt az előirányzottól, ennek egyik oka az önkormányzati alrendszerben jelzett hiány, a másik pedig a tervezettnél nagyobb GDP-növekedés. Az elért elsődleges egyenleg elegendő volt a gazdaságpolitikai feltételként jelzett egyensúlyi elvárások biztosításához, továbbá megfelelt a központi költségvetés adósság csökkentési követelményének.

-----STARTING---POINT---RESZLETES---

RÉSZLETES INDOKOLÁS

Az 1-2. §-hoz

A törvény első szakaszai a központi költségvetés 1997. évi kiadásainak és bevételeinek főösszegét valamint hiányát rögzítik. A törvény 1. és 2. számú mellékletei a módosított költségvetési törvénnyel összehasonlíthatóan az előirányzatok teljesítését részletezik. (A költségvetési előirányzatok teljesítésének fejezetenkénti indokolását a törvény külön kötetei tartalmazzák.)

A 3. §-hoz

A törvény 3. szakaszának (1) bekezdése tartalmazza a központi költségvetés bel- és külföldi adósságállományból 1997-ben a szerződés szerinti esedékességnek megfelelően teljesített hiteltörlesztések, illetve államkötvény-visszavásárlások összegét. A szakasz (2) bekezdése a központi költségvetés bel- és külföldi adósságállományából a lejárat előtt eszközölt előtörlesztések, rendkívüli visszafizetések összegét rögzíti. Emellett a Költségvetési törvény 5. §-ának felhatalmazása alapján a Pénzügyminisztérium és a Magyar Nemzeti Bank adósság-cserét hajtott végre, mely által az MNB-vel szemben fennálló kamatmentes államadósságot törlesztette.

A 4. §-hoz

A központi költségvetés hiánya és az adósságtörlesztésre fordított privatizációs bevételek egyenlegeként keletkezett finanszírozási szükséglet fedezésére a pénzügyminiszter államkötvényeket bocsátott ki, illetve növelte az 1 évnél rövidebb lejáratú kincstárjegyek állományát.

Az 5. §-hoz

A szerződés szerinti esedékességnek megfelelően, illetve az 1997-ben teljesített visszafizetések részbeni finanszírozására - a Költségvetési törvény 4. §-a (1) bekezdésének felhatalmazása alapján - a pénzügyminiszter államkötvényeket bocsátott ki. A privatizációs bevételek terhére államadóssági és rubelkövetelést megtestesítő államkötvényeket vásárolt vissza, illetve hiteltörlesztéseket hajtott végre a belföldi hitelezők javára. Emellett az átváltott devizaadósság részbeni visszafizetésére az MNB-től az átvett fedezeti műveletek értékkülönbözetére kapott térítést használta fel.

A 6. §-hoz

A Kincstári Egységes Számla likviditásának menedzselése során a pénzügyminiszter csökkentette az egy évnél rövidebb lejáratú kincstárjegyek állományát.

A 7. §-hoz

A pénzügyminiszter a Költségvetési törvény 5. §-a (1) bekezdésének értelmében az MNB-nél 1996. december 31-én fennálló kamatmentes forinthitel adósságot és annak lecserélésére a korábbi években kibocsátott államadóssági kötvényállomány egy részét devizahitelekre cserélte. Emellett átvette az átváltott devizaadóssághoz kapcsolódó fedezeti műveleteket. Az MNB által befizetett értékkülönbözetből részben előtörlesztette a devizahitelt, így ez a művelet a költségvetés adósságát nem változtatta meg. Az adósságcsere konkrét módját a törvény rendelkezéseinek megfelelően a Kormány előzetes döntését követően a pénzügyminiszter és a jegybank elnöke közösen határozta meg, s az Állami Számvevőszék ellenjegyezte.

A 8-12. §-hoz

A törvény tartalmazza a helyi önkormányzatok normatív állami hozzájárulása, központosított támogatások, valamint a cél- címzett támogatások elszámolásának eredményeit, az ezzel kapcsolatos központi költségvetési kötelezettségeket, valamint az önkormányzati visszafizetési és kamatfizetési kötelezettségeket.

Az Állami Számvevőszék megállapításai e törvény keretében emelkednek jogerőre. A helyi önkormányzatok által követendő eljárás rendjét szintén a törvény határozza meg.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzatok 1997 évi címzett- és céltámogatások, valamint a területi kiegyenlítést szolgáló fejlesztési támogatás maradványainak összegét.

A törvény rendelkezik az 1997. december 31.-én fennálló, kincstári előlegként rendelkezésre bocsátott nettófinanszírozással összefüggő önkormányzati tartozások elszámolásáról.

Felhatalmazást tartalmaz továbbá az önkormányzatok 1995. évi Zárszámadási Törvény előírása szerint kamattal növelten még fennálló tartozásainak behajtására.

A törvény megjeleníti a helyi önkormányzatok 1996. évi zárszámadási kötelezettségeinek teljesítését is. Tájékoztatást ad arról, hogy Hajós nagyközség önkormányzat 1997. évi céltámogatási előirányzata 13 300 ezer forinttal nőtt az Állami Számvevőszék által végzett utóellenőrzés alapján.

Tájékoztatásul itt jelennek meg az adósságrendezési eljárásban érintett önkormányzatoknak az 1995. évi köztartozások rendezésére kapott állami támogatás időközben hatályossá vált visszafizetési kötelezettségei.

A törvény számot ad az 1994. évi közalkalmazotti illetményrendszer bevezetéséhez nyújtott támogatás egyes önkormányzatok Állami Számvevőszéki vizsgálat szerinti jogtalan igénybevételeinek a költségvetéssel szembeni rendezéséről.

A 14. §-hoz

A műsorterjesztési szolgáltatások ellenértékéről kiállított számlák egy jelentős hányada - különös tekintettel, a műholdsugárzással kapcsolatosakra - technikai okokból nem érkezett meg a tárgyévben, így a Magyar Televízió Rt. és a Duna Televízió Rt. műsorterjesztési költségeire előirányzott támogatás nem kerülhetett teljes mértékben felhasználásra. Az akkor érvényes szabályozás szerint az év fordultával a Magyar Államkincstár törölt - együttesen - 343,4 millió forint fel nem használt előirányzatot, miközben 642,9 millió forint költség rendezésére nem került sor. Indokolt, hogy az előző évi előirányzat mértékéig az 1998. évi előirányzat terhére folyósítsa a költségvetés az elmaradt támogatást.

A Magyar Televízió Rt. 403,4 millió forintértékben olyan számlákat is benyújtott a Magyar Államkincstárnak, amelyeket a kibocsátó Antenna Hungária Rt. sem minősített annak. A műsorterjesztési költségek egyértelműsége, a hasonló viták elkerülése érdekében célszerű, ha törvény mondja ki, hogy a támogatás megállapításának szempontjából mi minősül műsorterjesztési költségnek. A javasolt szöveg alapján az alkalmilag kiépített stúdiók, közvetítővonalak és ehhez kapcsolható szolgáltatások igénybevételének költsége még egyesen adás esetében sem minősül - a támogatás megállapítása szempontjából - műsorterjesztési költségnek.

A 17. §-hoz

A Magyar Államkincstár által kezelt, az államháztartáson kívüli adósokkal szemben 1997. december 31-én fennálló tőkekövetelés 51 137,5 millió forint, amely 15 593,5 millió forinttal alacsonyabb, mint egy évvel korábban.

A követelésállomány csökkenése nagyobb részben a törlesztések, kisebb részben a különböző szinteken hozott, követelést csökkentő döntések együttes hatásának eredménye.

Az adósok 1997. évi befizetéseinek eredményeként a követelésállomány összesen 10 814,6 millió forinttal csökkent. Ebből kölcsöntípusú törlesztésként 2 350,2 millió forint folyt be, míg az állami alapjuttatásokhoz kapcsolódó fix járadék összege 8 464,4 millió forint volt.

Tartozás elengedésére 1997-ben öt adós esetében került sor az Országgyűlés hozzájárulásával. Az 1997. évi költségvetésről szóló 1996. évi CXXIV. törvény 57. §-a engedélyezte a Magyar Vállalkozásfejlesztési Alapítvány fix járadékfizetési kötelezettség alóli mentesítését. Ez 1997-2000. között összesen 1 040,0 millió forint elengedését jelentette.

Az 1996. évi költségvetés végrehajtásáról szóló 1997. évi XCI. törvény 23. § (1) bekezdésében foglaltak alapján szűnt meg a VIZÉP-Mélyépítő Kft. 54,7 millió forintos, a Pestkörnyéki Kőbányák Kft. 16,3 millió forintot, a Közép-Duna-Völgyi Vízügyi Igazgatóság 8,0 millió forintos és az Alsó-Duna-Völgyi Vízügyi Igazgatóság 4,8 millió forintos járadék tartozása.

A követelés csőd végelszámolási és felszámolási eljárás keretében történt tőke-tulajdonrész konverziója eredményeként 544,4 millió forinttal csökkent. 1997. évben az érintett adósok körében indult egyetlen csődeljárásban létrejött egyezséggel 30,0 millió forint járadék követelés fejében 60,0 millió forint névértékű Ganz Szolgáltató Rt. részvény került a Magyar Állam tulajdonába. A Papíripari Vállalat végelszámolása során 500 millió forint állami kölcsön követelés átváltása történt meg ugyanilyen névértékű ÉMÁSZ Rt. részvényre. Felszámolás keretében bírói végzés alapján, névértéken jutott 9,4 millió forintos Szalka Kárpitos Rt. és 5,0 millió forintos HODIKÖT Rt. részvényhez a Magyar Állam járadék követelés részbeni kiegyenlítéseként.

E konverziók csökkentő hatását mérsékelte a Borsodnádasdi Lemezgyár felszámolása keretében korábban kapott Központi Váltó és Hitelbank Rt. kötvények 23,8 millió forintos lejárt, beváltott és ezt követően a költségvetés bevételeként átutalt részének állománynövelő hatása.

A követelésállomány 3 134,5 millió forinttal csökkent az 1997. év során jogerős bírói végzéssel lezárt felszámolásoknál elszámolt veszteség miatt. E veszteség csaknem 60%-a a Diósgyőri Metallurgiai Gépgyár felszámolásából ered.

Az állomány nagyságát nem érintő bevétele származott 1997. évben a központi költségvetésnek a

- 2,9 millió forint állami kölcsön és 7,1 millió forint fix járadék befizetéséből, mely 1996. végén úgy érkezett be, hogy átutalása csak 1997-ben történhetett meg,

- 56,2 millió forint mozgó járadékból, mivel a járadék e típusa előre nem tervezhető, nagysága a gazdálkodás eredményességének függvénye,

- 329,3 millió forint szerződéses és késedelmi kamat átutalásból.

E § (2) bekezdése szerinti privatizációs többletbevételből 1997-ben keletkezett és a központi költségvetésbe be nem fizetett 20,3 milliárd forint utólagos elszámolását rögzíti az Állami Számvevőszék észrevételei alapján.

A 18-19. §-hoz

Az államháztartásról szóló 1992. évi XXXVIII. törvény 8/A. §-a, valamint a társadalombiztosítás pénzügyi alapjairól és azok 1993. évi költségvetéséről szóló 1992. évi LXXXIV. törvény 2. §-ának (4) bekezdése előírja, hogy a költségvetés végrehajtásáról szóló beszámoláskor rendezni kell a költségvetési többlet felhasználásáról és a hiány végleges rendezéséről.

A társadalombiztosítási szervek által folyósított, de nem a társadalombiztosítás pénzügyi alapjait terhelő pénzbeli fedezetét a központi költségvetés a Népjóléti Minisztérium fejezetben biztosítja. Az elszámolásra a költségvetés végrehajtása során a törvény szerint kerül sor.

A 20. §-hoz

Az 1995. december 31-én a Magyar Villamosművek Rt.-től átvállalt Bős-Nagymarosi Vízlépcsőrendszer osztrák hitelének törlesztése a költségvetést terheli. A törlesztés a villamos energia árának az MVM Rt. részére térített hazai árából, valamint a magyar osztrák határig történő szállítás költségeiből tevődik össze.

A 21. §-hoz

Az érvényes törvényszöveg szerint: „A Magyar Rádió Rt., a Magyar Televízió Rt. és a Duna Televízió Rt. műsorterjesztési költségeire a támogatásokat a rádiózásról és televíziózásról szóló 1996. évi I. törvényben megállapított műsorterjesztési költségek mértékéig, a számlával igazolt fizetési költségekhez igazodóan közvetlenül az Antenna Hungária Rt.-nek kell folyósítani.”

Mind a média tv. 75. §-a, mind a fentebb idézett törvényhely egyértelműen támogatásról szól, mely természetesen a média-részvénytársaságokat illeti. Mégis vitatott, hogy a műsorterjesztési költségekhez igazított támogatás - a közvetlen utalás következtében - nem minősül-e költségátvállalásnak (amelynek áfa-visszaigénylési vonzata is van). E mellett szóló érv - a számviteli törvényre is figyelemmel - hogy nem lehet a részvénytársaság bevétele az, ami nem jelenik meg a számláján, és kiadásként is csak azt könyvelheti el, amit maga teljesít. A módosítással visszaáll a korábbiakban alkalmazott utalási rendszer, amely ugyan bonyolítja a pénzmozgást - hiszen célelőirányzatról lévén szó, az érintett médium is csak a műsorterjesztési költségek kiegyenlítésére fordíthatja az összeget -, de formailag tárgytalanná teszi a fentebb említett vitát.

A 22. §-hoz

A jegybanktörvénynek az 1996. évi CXXIX. törvény 4. §-a szerinti módosításának értelmében a pénzbevonási nyereséget a Magyar Köztársaság 1991. évi költségvetéséről szóló 1990. évi CIV. törvény 7. §-ának (2) bekezdése alapján a fennálló államadósság csökkentésére kell fordítani.

Ezek az adósságelemek 1997-ben azonban már lejártak, így indokolttá válik a jegybanktörvény korábbi rendelkezésének a visszaállítása, amely nem szűkíti le a pénzbevonási nyereség felhasználásának a körét, és így lehetővé teszi bármely, az MNB-vel szemben még fennálló adósságelem csökkentését.

A 24-25. §-hoz

A Postabank és Takarékpénztár Rt. 500 millió forint kölcsönt folyósított a Pannonhalmi Főapátság részére, a Főapátság millecentenáriumi rekonstrukciójához. A Kormány a 2244/1995. (VIII. 24.) Korm. határozatában foglaltak alapján a kölcsön visszafizetésére kezességet vállalt.

Az esedékes 100 millió forint törlesztő összeget a kezességvállalás alapján az adós helyett a költségvetés teljesítette.

Heves, Vas és Borsod-Abaúj-Zemplén megyei kézműves kamarák 55 millió forint - tagdíjelőlegként megelőlegezett tőkével és ennek kamataival tartoznak a központi költségvetésnek. A kamarák gazdasági helyzete e kamatok megfizetésének elengedését indokolja, emellett a tőketartozások megállapodás alapján történő megfizetését is lehetővé teszi a 25. § rendelkezése.