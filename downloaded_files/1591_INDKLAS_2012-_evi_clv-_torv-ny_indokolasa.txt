2012. évi CLV. törvény indokolása

a Magyar Köztársaság 2011. évi költségvetéséről szóló 2010. évi CLXIX. törvény végrehajtásáról

Általános indokolás

I. A kormányzat gazdaságpolitikájának fő vonásai, az államháztartás alakulása 2011. évben

1. A kormányzat gazdaságpolitikája

A Kormány 2011-ben folytatta az örökölt strukturális problémák megoldását, amit tavasszal a Széll Kálmán Tervben ismertetett. A magas államadósság, a romló versenyképesség és a növekedési nehézségek kezelése érdekében a Széll Kálmán Terv fő prioritása az államadósság rátájának visszaszorítása, a növekedési potenciál, ezen belül pedig kiemelten a munkaerő-piaci aktivitás krónikusan alacsony szintjének növelése volt.

A háztartások magas devizaadóssága sérülékennyé tette a gazdaságot a világgazdasági válság hatásaival szemben, ezáltal a belső kereslet élénkülésének gátjává vált. Ennek a problémának a megoldása érdekében a Kormány lehetőséget teremtett a végtörlesztésre, majd a Bankszövetséggel megkötött megállapodás keretében egy átfogó programot dolgozott ki, amely az összes devizahiteles számára jelentős segítséget kínált.

A Kormány a konszolidáció során többször nem szokványos eszközöket alkalmazott, ám ezek a fennálló strukturális problémák megoldásához és a szuverén adósságválság hazánkra átgyűrűző hatásainak kezelésére nemcsak hogy indokoltak, de szükségesek is voltak. Ezek az intézkedések elengedhetetlenül szükségesek voltak a magyar gazdaság és társadalom átfogó megújításához, versenyképessége fokozásához.

A bruttó hazai össztermék a 2011. év folyamán - az eredetileg tervezett 1,5%-os bővülés helyett - 1,7%-kal növekedett. Annak ellenére tudott a gazdaság a vártnál jobb teljesítményt felmutatni, hogy a reálgazdaság alakulását az év vége felé negatívan befolyásolta az euróövezetet érintő adósságválság, ami miatt kedvezőtlenebbé váltak a rövid távú kilátások. A gazdasági teljesítmény tovább javult 2010 után 2011 első negyedévében, majd ezt követően közel 1,5%-os bővülést mutatott fel az év többi negyedévében.

A GDP alakulása

 (változás az előző évhez képest, kiigazítatlan adatok, %-ban)

 

 2010

 2011

 I. negyedév

 0,1

 2,6

 II. negyedév 

 1,0

 1,4

 III. negyedév

 1,8

 1,4

 IV. negyedév

 1,9

 1,4

A kiskereskedelmi forgalom négy év után nem csökkent tovább, de a belföldi felhasználás továbbra is gyenge maradt az alacsony banki hitelaktivitás és a háztartások megnövekedett devizahitel-terhei miatt. A nagyon kedvezőtlen pénzpiaci környezetben a fogyasztás további zsugorodásának elkerüléséhez elsősorban a személyi jövedelemadó rendszer reformja járult hozzá. Augusztus-szeptember folyamán a reálhozam kifizetések, majd az ősz során - feltehetően a gyengülő forint miatt - erősödő bevásárló turizmus lendítette meg a forgalmat. Ugyanakkor egyes tényezők - forintárfolyam, infláció - hatása a fogyasztásra negatívan hatott, amit felerősített a lakosság saját pénzügyi helyzetére vonatkozó bizalmi indexek csökkenése. Ezek eredményeként tavaly a háztartások fogyasztása stagnált.

A beruházásokat illetően, a tartósan gyenge belső kereslet miatt a belső piacra termelő iparágakban, valamint a bankszektorban is alacsony volt a beruházási dinamika. Az építőipari beruházások esetében volt a legextrémebb a helyzet, ahol a beruházások volumene 2011-ben 21%-kal csökkent. Ezzel szemben 2011-ben 24,2%-kal bővült a feldolgozóipar beruházása, amihez hasonló teljesítményre csak a válságot megelőző hitelbőséggel jellemezhető 2007-es évben volt példa. Összességében a bruttó állóeszköz-felhalmozás 5,5%-kal csökkent 2011-ben.

A magyar export növekedése évek óta jelentősen meghaladta a felvevőpiacokét, 2011 folyamán a külső kereslethez képest 2,1 százalékponttal volt nagyobb a magyar export teljesítménye. 2011. év első felét a 2008-2009. évi gazdasági válságot követő gyors helyreállítási periódus jellemezte, az év második felében azonban a fejlett és a fejlődő országok gazdaságpolitikai megszorításai visszafogták a világkereskedelem korábbi rendkívüli bővülését. A 2011 őszén kiújult, az euróövezet egyes országait érintő adósságválság a reálgazdaság alakulását az év vége felé negatívan befolyásolta, miközben kedvezőtlenebbé váltak a rövid távú kilátások is. Mindezek eredőjeként tavaly az export 8,4%-kal, az import 6,3%-kal bővült, így a nettó export komoly mértékben tudott hozzájárulni a GDP növekedéséhez.

2011-ben folytatódott a foglalkoztatottak számának 2010 augusztusában megindult (éves alapon számított) növekedése: a vállalati jövedelmezőség lassú helyreállásával párhuzamosan nagyobb lendületet vett az elsődleges munkaerőpiac foglalkoztatása is. A munkanélküliek száma egy év alatt 7 ezer fővel csökkent, amelyre a gazdasági-pénzügyi válságot megelőző idők óta nem volt példa. A gyermekek után járó adóalap-kedvezményt is figyelembe véve a nettó átlagkeresetek 2011-ben nemzetgazdasági szinten átlagosan 9,9%-kal haladták meg a 2010. évi szintet. A fogyasztói árak 3,9%-os növekedése mellett a reálkereset, azaz a keresetek vásárlóértéke 5,8%-kal emelkedett egy év alatt. A 2011. január 1-jével bevezetett új családi adóalap-kedvezmény jelentős mértékben befolyásolta már az egygyerekes családok nettó keresetét is, ez a pozitív hatás a gyermekek számának emelkedéséhez vezet.

2011-ben a reálgazdasági többlet és a beáramló EU-transzferek hatására tovább javult Magyarország külső egyensúlya. Míg 2010-ben a reálgazdasági aktívum a GDP 6,3%-át érte el, 2011-ben a többlet 7,2% volt. Az áruk és szolgáltatások egyenlegének számottevő javulása a folyó fizetési mérleg egyenlegében is tükröződött, a 2010. évi 1,2%-os többlet után 2011-ben 1,4%-os aktívum alakult ki. A külső finanszírozási kapacitás a bővülő tőketranszferek következtében a folyó egyenlegnél jobban növekedett, és 2011-ben a GDP 3,6%-át érte el.

2011-ben az államadósság rátája 80,8%-ra mérséklődött, amely magasabb a vártnál, aminek oka elsősorban az átmeneti árfolyamgyengülés volt. 2011 első felét a kockázatvállalási hajlam javulása jellemezte, azonban az év vége felé többek között az euróövezet adósságproblémáinak súlyosbodása az állampapírhozamok emelkedését eredményezte. Ennek ellenére kisebb piaci turbulenciákon kívül az állampapírpiac stabilan működött az év során. Az ország 2011 decemberében visszafizette az Európai Bizottságtól felvett hitel első részletét (2,0 milliárd euró értékben), majd 2012 februárjában a Nemzetközi Valutaalap hitelét kezdte el szerződés szerint törleszteni (527 millió SDR). A nyugdíjpénztári vagyon átvétele is jelentős hatással volt az államadósság alakulására, a visszalépők által felhalmozott magánnyugdíj-pénztári vagyon 2011. májusban-júniusban került át az erre a célra létrehozott Nyugdíjreform és Adósságcsökkentő Alaphoz. Az Alap kezdeti vagyona a GDP mintegy 10,5%-át tette ki, amelyhez a későbbiekben kisebb összegben még érkezett vagyonelem.

Magyarország 2011. év novemberében az Európai Unióhoz és a Nemzetközi Valutaalaphoz fordult, annak érdekében, hogy egy biztonsági védőháló biztosítása révén erősítse a piaci bizalmat. A megállapodás realizálódása esetén a kamatkiadások és az államadósság alakulása kedvezőbb lehet a konvergencia programban prognosztizáltnál. A Kormány a jövőbeli megállapodást elővigyázatossági hitelkeretnek tekinti: az ország ugyanis jelenleg is képes finanszírozni magát a piacokról.

A magyar inflációs ráta 2011-ben az előzetes várakozásokkal közel azonos mértékben alakult, 3,9% volt. Az infláció 2011-es, éves alakulásában döntő szerepet játszott az üzemanyag, illetve az élelmiszerárak növekedése. Az előbbi emelkedéséhez leginkább a világpiaci folyamatok járultak hozzá, melynek következtében rekordszinten járt az olaj ára, ez a tendencia nyár közepéig tartott. Augusztustól az amerikai, illetve az európai szuverén adósságválság súlyosbodása miatt a recessziós félelmek általánossá váltak - visszavetve a kőolaj iránti keresletet. Az év végén tapasztalt inflációs gyorsulás mögött a forintárfolyam gyengülése és a novemberben bevezetett jövedékiadó-változások húzódtak meg.

2. A költségvetési folyamatok értékelése

Az államháztartás európai uniós módszertan szerinti 2011. évi többlete előzetes adatok alapján - a nem tervezett egyszeri tételeket is figyelembe véve -a GDP 4,3%-ában teljesült. Hangsúlyozandó, hogy a szufficit mellett a „normál” költségvetési folyamatokat a Kormány - az előzetesen számított 3%-os gazdasági növekedés helyett 2%-nál kisebb növekedés mellett is - kézben tartotta.

A nem tervezett egyszeri tételek nélküli uniós módszertan szerinti hiány - a rendelkezésre álló tényadatok alapján - a Kormány által kitűzött 2,94%-os GDP arányos mérték alatt, a GDP 2,43%-ában alakult.

Az államháztartás pénzforgalmi hiánya - a meg nem tervezett egyszeri tételek nélkül - az eredeti 687,4 milliárd forinttal szemben 627,3 milliárd forint lett, mely a GDP 2,2%-a. A magyar költségvetési törvény szerinti hiánycél - az egyszeri tételek nélkül - ezáltal jóval az elvárt mérték alatt teljesült.

Az államháztartás központi alrendszerének 2011. évi pénzforgalmi hiánya 1741,6 milliárd forintra teljesült. A központi alrendszer 2011. évi hiányteljesülésének alakulásában azonban számos, nem tervezett egyszeri tétel játszott szerepet, melyek együttesen 1114,3 milliárd forinttal rontották az egyenleget.

Az államháztartás helyi önkormányzati alrendszerének egyenlege a 2011. évi költségvetési törvényben szereplő 110,0 milliárd forintos deficit helyett 143,5 milliárd forintos többlettel zárt, mely a GDP arányában 0,9%-os javulást mutat.

A költségvetési egyenleg alakulása jelentős mértékben hozzájárult ahhoz, hogy az adósságráta az előre jelzett makrogazdasági pályán haladva a 2010. évi 81,4%-os szintről 2011-re 80,8%-ra csökkenjen, ez azonban változatlan árfolyammal (forintgyengüléssel nem számolva) a GDP 76,5%-át teszi ki.

A 2011. évi költségvetéspolitika kiemelt feladata volt, hogy az államot a közérdek szolgálatába állítsa, ennek érdekében a rendelkezésére álló eszközökkel elősegítse a munkahelyteremtést és a bürokrácia leküzdését. A 2011. évi költségvetés az alábbi prioritásokat tűzte ki célul: a Nemzeti Közfoglalkoztatási Program, valamint az Új Széchenyi Terv elindítását, az állami kiadások és a bürokrácia csökkentését, a közfeladatok kiszervezésének megállítását, a közrend és közbiztonság növelését, a közoktatás modernizációját, az állami szervezetrendszer átalakítását, valamint az egészségügy és a nyugdíjrendszer átalakításának megkezdését.

A fenti prioritások mellett 2011 márciusában meghirdetésre került a Széll Kálmán Terv, ami olyan strukturális, alapvetően a költségvetés kiadási oldalát érintő intézkedések bevezetését irányozta elő, amelyek egyrészt már középtávon érezhető növekedési többletet eredményeznek, másrészt 2012-től kezdődően érdemben hozzájárulnak az államháztartási hiány és az államadósság fenntartható módon történő csökkentéséhez. A Széll Kálmán Terv a következő területekre összpontosít: munkaerőpiac, nyugdíjrendszer, közösségi közlekedés, felsőoktatás, gyógyszerár-támogatási rendszer, önkormányzatok és a vállalatokat terhelő adminisztrációs költségek. A terv megvalósulásával jelentősen csökken az állami újraelosztás aránya, és növekedésbaráttá válik az állami kiadások szerkezete.

Az államháztartás alrendszereinek alakulása

A költségvetési törvény az államháztartás 2011. évi pénzforgalmi hiányát 797,4 milliárd forintban határozta meg, mely év közben törvénymódosításokkal 1687,2 milliárd forintra módosult. Az államháztartás pénzforgalmi egyenlege 2011-ben 1598,1 milliárd forintos deficittel zárt.

Az államháztartás központi alrendszerén belül a központi költségvetés 2011. évi pénzforgalmi hiánya 1727,1 milliárd forintot tett ki. A bevételi oldalon a törvényi módosított előirányzatot meghaladóan alakultak a társasági adó, a bányajáradék, az egyes ágazatokat terhelő különadók, a regisztrációs adó, valamint a személyi jövedelemadó bevételek, továbbá a költségvetési szervek és szakmai fejezeti kezelésű előirányzatok bevételei, a központi költségvetési szervektől származó befizetések, az adósságszolgálattal kapcsolatos bevételek és az egyéb bevételek. A kiadások közül a törvényi módosított előirányzatnál alacsonyabb összegben teljesültek az egyedi és normatív támogatások, a közszolgálati műsorszolgáltatás támogatásai, a fogyasztói árkiegészítések, a családi támogatások, szociális juttatások, a szakmai fejezeti kezelésű előirányzatok kiadásai, a kormányzati rendkívüli kiadások, a kezességérvényesítések, az adósságátvállalások, az egyéb kiadások és az EU költségvetéséhez történő hozzájárulások. A kiadási oldalon elsősorban a központi költségvetési szervek kiadásai teljesültek nagyobb összegben a módosított előirányzatnál a bevételi többleteikkel összhangban.

Az elkülönített állami pénzalapok a 2011. évet 69,2 milliárd forintos többlettel zárták, ami jelentős, 27,7 milliárd forintos egyenlegjavulást jelent a törvényi módosított előirányzathoz képest. 2011-ben a Munkaerőpiaci Alap 46,7 milliárd forintos, a Központi Nukleáris Pénzügyi Alap 15,7 milliárd forintos, a Kutatási és Technológiai Innovációs Alap 5,0 milliárd forintos, a Nemzeti Kulturális Alap 2,2 milliárd forintos, a Bethlen Gábor Alap pedig 0,7 milliárd forintos többlettel zárt. A Szülőföld Alap jogutódlási elszámolásából eredően 1,1 milliárd forintos hiányt mutatott.

A társadalombiztosítás pénzügyi alapjai a 2011. évet együttesen 83,6 milliárd forintos hiánnyal zárták, mely csaknem teljes egészében, 83,4 milliárd forintban, az Egészségbiztosítási Alapnál képződött, a Nyugdíjbiztosítási Alap csekély mértékű, 0,2 milliárd forintos deficittel zárt. A TB Alapok tervezett és tényleges egyenlege közötti eltérés mindössze 4,0 milliárd forintot tett ki.

Az államháztartás helyi önkormányzati alrendszerének 2011. évi pénzforgalmi bevétele 3332,0 milliárd forint, kiadása 3188,5 milliárd forint volt. A többlet így 143,5 milliárd forintot tett ki, mely 253,5 milliárd forinttal kedvezőbb a tervezett 110,0 milliárd forintos deficithez képest, melynek oka a működési kiadások visszafogása és a megyei önkormányzatok adósságkonszolidációs támogatása volt. Az elszámolási szabályok alapján ugyanis az állam által 2011. december 30-ával átvállalt megyei önkormányzati kötvényállomány támogatásként került kimutatásra.

Év közben megtett intézkedések

A nem tervezett egyszeri tételek nélküli hiány elősegítéséhez jelentős mértékben hozzájárult az, hogy a Kormány februárban az 1025/2011. (II. 11.) Korm. határozatában az államháztartási egyensúly megőrzéséhez szükséges intézkedésekről döntött. Ez az államháztartási törvény 38/A. §-a alapján mintegy 250 milliárd forint nagyságú megtakarítási intézkedést foglalt magában.

A ún. stabilitási tartalék legnagyobb tételét a Kormány irányítása alá tartozó szervezeteknél, így a minisztériumoknál (mint fejezeteknél) bejelentett, összesen mintegy 187,1 milliárd forintos zárolás tette ki. Ezen felül a kormányhatározat a saját bevételből gazdálkodó, a Kormány irányítása alá tartozó központi költségvetési szerveknek - a fővárosi és megyei kormányhivatalok földhivatala, a Magyar Nemzeti Közlekedési Hatóság, a Magyar Bányászati és Földtani Hivatal - összesen 3,1 milliárd forint összegű befizetési kötelezettséget írt elő, valamint kiadási megtakarításokról is intézkedett egyrészt a Munkaerőpiaci Alapnál 16 milliárd forintos, másrészt pedig a fogyasztói árkiegészítés jogcímen 10 milliárd forintos összegben.

Ezen túlmenően a Magyar Köztársaság 2011. évi költségvetéséről szóló 2010. évi CLXIX. törvény módosításával kapcsolatos 2011. évi XXXII. törvény elfogadásával az ún. alkotmányos fejezeteknél (amelyek nem tartoznak a Kormány irányítása alá, pl. Állami Számvevőszék, Bíróságok, Magyar Tudományos Akadémia) mintegy 7,7 milliárd forintos, a Médiaszolgáltatás-támogató és Vagyonkezelő Alapnál 5,0 milliárd forintos tartalék képzését rendelte el. Többletbefizetést írt elő továbbá a teljes mértékben saját bevételből gazdálkodó intézményeknek.

Az említett zárolások később a költségvetési törvény módosításáról szóló 2011. évi CXIV. törvény elfogadásával véglegesen törlésre kerültek.

2011 szeptemberében a Kormány további, összesen 100,0 milliárd forintot kitevő egyensúlyjavító intézkedésről döntött. Ide tartozik az eszközbeszerzési tilalom elrendelése, a kiadási előirányzatok további 37,0 milliárd forintos zárolása, az adóbeszedési hatékonyság javítása, a játékadó, valamint a dohány, alkohol és a gáz jövedéki adójának emelése, továbbá többlet-osztalékbevétel.

Mindezeken felül a Kormány az 1316/2011. (IX. 19.) Korm. határozatában maradványtartási kötelezettséget (577,0 milliárd forint) rendelt el, amit csak december végén, az 1505/2011. (XII. 29.) Korm. határozatában törölt a tartozásállomány csökkentése érdekében.

Végezetül pedig év végén az Országgyűlés december 14-ei 93/2011. (XII. 14.) OGY határozatában az ún. alkotmányos fejezeteknél az előírt tartalékok felhasználását nem engedélyezte.

A 2011. évi hiány alakulását befolyásoló egyszeri tételek

A 2011. évi költségvetési törvény még azzal számolt, hogy a magán-nyugdíjpénztárakból az állami nyugdíjpillérbe visszalépők vagyona 2011-ben a GDP közel 2%-ával, 2012-ben pedig újabb közel 1%-kal javítja az államháztartás egyenlegét. A visszalépések azonban már 2011 elején lezárultak, így a Nyugdíjreform és Adósságcsökkentő Alapba kerülő vagyon az eredményszemléletű elszámolásban teljes egészében a 2011. évet javította. A mintegy 3 millió pénztártag 97%-a visszatért az állami nyugdíjrendszerbe, így a vagyoni portfolió egyenlegjavító hatása lényegesen nagyobb lett 2011-ben.

A Nyugdíjreform és Adósságcsökkentő Alapból befolyt bevételből a 2011. évi költségvetési törvény az államháztartás központi alrendszerében 528,8 milliárd forintos pénzforgalmi bevételi tervet tartalmazott, mely egyrészt a központi költségvetés, másrészt pedig a Nyugdíjbiztosítási Alap bevételeit képezte. A tényleges bevétel év végén 459,0 milliárd forintot tett ki. Az eltérés abból fakadt, hogy a Nyugdíjbiztosítási Alapot megillető bevétel egy részének (69,8 milliárd forint) átutalására nem került sor, tekintettel arra, hogy a Nyugdíjbiztosítási Alap a 2011. évi költségvetési törvényben rögzített „nullszaldós” teljesüléséhez erre már nem volt szükség.

A Kormány által meghozott, elsősorban kiadás oldali megtakarítási intézkedések, valamint a magán-nyugdíjpénztári átlépők miatti járulékbevételek, illetve a Nyugdíjreform és Adósságcsökkentő Alapba kerülő vagyonból származó egyszeri bevételi többletek lehetőséget biztosítottak arra, hogy egyes kiadási tételek megvalósulhassanak. Így:

- Év közben sor került a 2011. évi LXVIII. törvény elfogadásával a 2011. évi költségvetési törvény módosítására. A változást a MOL-pakett vásárlása indokolta, mely a pénzforgalmi egyenleget 498,3 milliárd forinttal rontotta. A részesedés vásárlása azonban az uniós módszertan szerint nem kiadási tétel, így a pénzforgalmi hiány MOL Nyrt. részvénycsomag-vásárlás miatti növekedése az eredményszemléletű egyenleget nem változtatta meg.

- Ezen felül 249,9 milliárd forint összegű adósságátvállalásra és követelés-elengedésre is sor került év végén. Ezeket az átvállalásokat a megyei önkormányzatok konszolidációjáról, a megyei önkormányzati intézmények és a Fővárosi Önkormányzat egyes egészségügyi intézményeinek átvételéről szóló 2011. évi CLIV. törvény rendezte. A kiadások jelentős részét (196,0 milliárd forint) a megyei önkormányzatoktól és a Fővárosi Önkormányzattól átvett adósság összege jelentette. További jelentős tétel a MÁV Zrt. adósságának részleges átvállalása volt, mely - a Kormány döntésével összhangban - 50,0 milliárd forint összegben valósult meg.

- Mindezek mellett kétszeri költségvetési törvénymódosítással összesen 120,0 milliárd forintos tőkeemelés került jóváhagyásra a Magyar Fejlesztési Bank Zrt. részére. A törvénymódosítás az MFB Zrt. tőkehelyzetének rendezését szolgálta, ezáltal pedig a kkv-szektor hitelezési helyzetének javítását segítette elő.

- Év végén a költségvetés helyzetének alakulása lehetővé tette a költségvetési szervek, illetve az egészségügyi intézmények korábbról felhalmozott szállítói tartozásaik egy részének rendezését, 25,0 milliárd forint, illetve 27,0 milliárd forint összegben. Mivel e műveletek a szállítói tartozásállomány csökkenését eredményezték, ezért ezek az uniós módszertan szerint nem rontották a 2011. évi hiányt.

Végezetül ide tartozik az a tény is, hogy az Európai Bíróság döntése következtében jelentős összegű áfa visszautalására került sor év végén. Az Európai Unió Bíróságának C-274/10. számú ítélete az uniós szabályokkal ellentétesnek nyilvánította az áfa-visszaigénylést korlátozó egyes magyar rendelkezéseket. A visszautalások november és december hónapban együttesen 250,0 milliárd forintot tettek ki.

3. Az állami feladatellátás funkcionális bemutatása, változásának jellemzői

A kormányzati funkciók mérésére a Nemzetközi Valutaalap és az Európai Közösség egyaránt a „Classification of Functions of Government” (COFOG) szabványt alkalmazza. Ez olyan módszertani eszköz, amely összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét.

A funkcionális osztályozást ezért alapvetően a statisztikai értelemben vett kormányzat konszolidált eredményszemléletű adatainak, vagy a nemzeti költségvetési rendszerekben értelmezett államháztartás konszolidált pénzforgalmi adatainak bemutatására alkalmazzák, mégpedig elsősorban a kiadások osztályozására.

Pénzforgalomban, az államháztartás körében a 2011. évre vonatkozóan az alábbiak szerint alakult az állami feladatellátás:

a) Az államháztartási szerepvállaláson belül az állami működési funkciók kiadásainak aránya 19,1%-ot tett ki. Ezen belül az általános közösségi szolgáltatások az előző évi szintet meghaladva 13,9%-ban teljesültek, ezen belül növekedtek a törvényhozó és végrehajtó szervekre, valamint a pénzügyi és költségvetési tevékenységekre és szolgáltatásokra fordított összegek.

2011. évben védelemre az államháztartás összes kiadásán belül 1,6%-ot fordított a költségvetés. A ráfordítások közül jelentős tétel volt a NATO tagsággal kapcsolatos kiadások alakulása.

A rendvédelem és közbiztonság javítása, a szervezett bűnözés megfékezése a 2011. évi államháztartási kiadások 3,7%-át tette ki. Ezen belül a rend- és közbiztonsági feladatok ellátására a kiadások 2,1%-át fordította a költségvetés. A funkciócsoporton belül az előző évi kiadási aránynál magasabb mértékben alakultak a tűzvédelemre fordított kiadások.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2011-ben az államháztartás kiadásainak 57,6%-át fordították. Az oktatási tevékenységekre és szolgáltatásokra fordított összegek aránya a kiadások 10,8%-át tette ki.

Az egészségügy területén az ellátások biztosítására, valamint az intézmények működésére az államháztartási kiadások 8,8%-át fordította a költségvetés. E funkciócsoporton belül a legnagyobb részarányt a kórházi tevékenységekre és szolgáltatásokra fordított kiadások jelentették, melyek a kiadások 3,5%-át tették ki.

A társadalombiztosítási és jóléti funkción belül a nyugellátások mértéke csökkent az előző évihez képest, a kiadások 19,5%-át tette ki. Emellett a kiadások arányát tekintve kevesebbet fordított a költségvetés többek között a munkanélküliek ellátására, valamint egyes szociális támogatásokra is.

A lakástámogatásokra, települési és közösségi tevékenységekre és szolgáltatásokra kifizetett összegek aránya az előző évihez képest csökkent 2011 folyamán, az összkiadások 2,9%-át jelentette.

A szórakoztató, kulturális és vallási tevékenységek funkcionális kiadásai az összkiadásokon belül 2,8%-ot képviseltek.

c) A gazdasági funkciók összességében a kiadások 13,1%-át tették ki. Ezen belül a közlekedési és távközlési tevékenységek, szolgáltatások funkciócsoportra fordított összegek aránya (5,9%) kiemelkedő. A funkciócsoporton belül jelentős részarányt képviselt a közúti közlekedési tevékenységekre fordított kiadások mértéke.

A mező-, erdő-, hal- és vadgazdálkodásra fordított kiadások az összes kiadás 1,5%-át tették ki, tekintve, hogy az agrártámogatások jelentős részét közvetlenül az Európai Uniótól kapták meg a termelők.

A környezetvédelemre az összkiadások 1,6%-át fordította az állam, mely kismértékben meghaladja az egy évvel korábbi mértéket.

d) Az államadósság kezelésével kapcsolatos kiadások a tárgyévben 7,7%-át tették ki az összes kiadásnak, mely a 2010. évihez képest (8,5%) jelentősen csökkent.

4. Adó- és járulékpolitika

A Kormány a 2011. évben folytatta a hazai adórendszernek a 2010. év során megkezdett érdemi átalakítását. A vállalkozások versenyképességének javítása és a közteherviselési rendszer egyszerűsítése érdekében a 2010. év folyamán csökkent a társaságiadó-teher, valamint számos adónem eltörlésre került, melyet a 2011. évben a személyi jövedelemadózás reformértékű változásai követtek a rendszer egykulcsossá tételével.

A 2011. évben hatályba lépett jogszabályváltozások közül kiemelést érdemelnek a jogharmonizációs célú intézkedések, valamint a költségvetési egyensúly stabilitását elősegítő, őszi adóemelések (jövedéki adó, játékadó). Az adóigazgatás területén jelentős, az adóztatás hatékonysága növekedését eredményező változásnak minősíthető az Adó- és Pénzügyi Ellenőrzési Hivatal valamint a Vám- és Pénzügyőrség 2011-ben létrejött integrációja. Az egyes adók esetén az alábbi, főbb bevételi hatással járó intézkedések történtek.

A személyi jövedelemadóban 2011. január 1-jétől a felső sáv eltörlésre került, az adókulcs egységesen 16% lett. A 2011. évben csökkent az adójóváírás, mely az adóból levonható összeg, a bérjövedelem 16%-a, de legfeljebb havi 12 100 forint lett. Az adójóváírás maximális érvényesíthetőségének jogosultsági határa 2 millió 750 ezer forintra változott, e fölött 3 millió 960 ezer forintos jövedelemig 12%-kal csökkent.

A 2011. évtől a tőke- és bérjövedelem egységes kezelése érdekében a külön és az összevontan adózó jövedelmek személyi jövedelemadó kulcsa egységesen 16%-ra módosult.

A 2011. évben a régi családi kedvezmény rendszere megszűnt, helyette bevezetésre került a családi adóalap-kedvezmény, amelyet az egy- és kétgyermekes családok is igénybe vehettek. Az egy- és kétgyermekesek havonta és gyermekenként 62 500 forinttal csökkenthették az összevont adóalapot, ami havonta és gyermekenként 10 000 forinttal csökkentette a fizetendő adó mértékét. A legalább három gyermeket nevelők az adóalapot havonta és gyermekenként 206 250 forinttal csökkenthették, ami gyermekenként és havonta 33 000 forintos adócsökkentést jelentett.

Az egyéni vállalkozók személyi jövedelemadója 500,0 millió forint éves adóalapig 10%, felette 19% volt. A 2011. évtől az egyéni vállalkozó által költségként elszámolható vállalkozói kivét, valamint vállalkozói osztalékalap adókulcsa szintén 16%-ra csökkent.

A munkáltató által nyújtott nem pénzbeli juttatások (cafeteria) adózása átalakult, adóterhe csökkent. Feleslegessé vált az adóterhet nem viselő járandóságok fogalma az adókulcs változása miatt, és kivezetésre került a tevékenységre jellemző kereset is. A 2011. évtől megszűnt a természetbeni juttatás adójogi kategória, helyette béren kívüli juttatásnak nem minősülő egyes meghatározott juttatások, valamint a béren kívüli juttatások elnevezésű adójogi kategóriák kerültek bevezetésre.

A társasági adó 2011. január 1-jétől hatályba lépett szabályai szerint szélesedett az adóalap, megszűnt a külföldről származó kamatfizetések 75%-ának társasági adózás alóli mentessége. Emellett egyes adózói körök számára kedvező változások történtek: megszűnt a külföldi szervezet kamat-, jogdíj- és szolgáltatási díj fizetésével összefüggő adókötelezettsége, hitelintézetek esetében a különadó és a hitelintézeti járadék ráfordításként elszámolt összege a társasági adóban elismert költségnek minősült.

Az általános forgalmi adó tekintetében a legfontosabb változás, hogy az Európai Bíróság ítélete nyomán 2011. szeptember 27-től visszaigényelhetővé vált a ki nem egyenlített számlák esetében is az áfatartalom, mely érintette a korábban keletkezett rendezetlen számlákat is. A bevételek szempontjából további releváns, de kisebb jelentőségű változás volt, hogy bővült az 5%-os áfakör január 1-jétől a könyv és a kotta bármely más, fizikai adathordozón reprodukált formájával, valamint április 12-től az előadóművész által nyújtott hangszeres élőzenei szolgáltatással.

A jövedéki adó esetében a 2011. évben a benzin kivételével szinte minden termék jövedéki adója emelkedett.

Az üzemanyagok tekintetében augusztus 28-tól az E85 bioetanol adómentességét 40 Ft/l mértékű adó váltotta fel, a gázolaj adómértéke pedig november 1-jétől 13 Ft/l-rel 110,35 Ft/l-re emelkedett. Az árak emelkedését a fuvarozók és a mezőgazdasági termelők esetében ellensúlyozta, hogy a kereskedelmi gázolaj után 2011. január 1-jétől visszaigényelhető 6,5 Ft/l adó 13 Ft/l-rel, 19,5 Ft/l-re nőtt. A mezőgazdaságban felhasznált gázolaj utáni adóvisszatérítés 80%-ról 82%-ra emelkedett. Az alkoholok jövedéki adója 2011. november 1-jétől 5%-kal nőtt, kivéve a mesterséges aromák hozzáadásával készült alkoholtermékeket, melyek adója 50%-kal emelkedett. A cigaretta tételes adója január 1-jétől ezer szálanként 9350 forintról 9750 forintra, november 1-jétől 10 550 forintra, százalékos adója január 1-jétől 28,3%-ról 28,4%-ra, minimumadója január 1-jétől ezer szálanként 17 330 forintról 18 080 forintra, november 1-jétől 19 530 forintra nőtt. A fogyasztási dohányok minimumadója január 1-jétől ezer szálanként 7280 forintról 7860 forintra, november 1-jétől 8790 forintra emelkedett.

A dohánytermékek esetében november 1-jétől változtak a halasztott fizetési kötelezettség szabályai és a készletezési szabályok is. A jövedéki engedélyes kereskedő és importáló az adómérték-változás hatályba lépését követő 30. napon túl, a nem jövedéki engedélyes kereskedő pedig 60. napon túl kizárólag a hatályos adómértéknek megfelelő adójeggyel ellátott dohánygyártmányt értékesíthet, birtokolhat.

A regisztrációs adó esetén július 22-től módosult a külföldről behozott használt gépjárművek adómértékének meghatározásához szükséges avultatási tábla: az avultatás időtartama a korábbi 20 évről 15 évre rövidült. Az új skála eredményeként a használt gépjárművek adóösszege csökkent, az újak adója nem változott.

A népegészségügyi termékadó szeptember 1-jétől került bevezetésre. Az adóköteles termékek köre 2011-ben az üdítőital (ezen belül az energiaital is), az előrecsomagolt cukrozott készítmény, a sós snack és az ételízesítő volt. Az adó klasszikus egyfázisú forgalmi adó, azaz a termék első belföldi értékesítése az adóköteles tényállás, az adó alanya pedig hazai gyártás esetén a gyártó, importált termék esetén pedig az importáló. Az adóbevallási és adófizetési gyakoriság az áfabevalláshoz, -befizetéshez kötődik.

Az illetékek esetében 2011. január 1-jétől hatályos szabály szerint a 35 éven aluli fiatalok első lakásszerzésük után kérhetik a visszterhes vagyonátruházási illeték maximum 12 havi pótlékmentes megfizetését, míg a 2011. év közben hatályba lépett szabályozás eredményeként szűkült a visszterhes vagyonátruházási illeték tárgyi hatálya a belföldi ingatlanvagyonnal rendelkező társaságban fennálló részesedés átruházása tekintetében.

A szabályozott ingatlanbefektetési társaságok ingatlan- és belföldi ingatlanvagyonnal rendelkező társaságban fennálló vagyoni betétszerzéseik után kedvezményes, 2%-os illetékkulcsot alkalmazhatnak. A „Z” rendszám kiváltása esetén nem kell gépjárműszerzési illetéket fizetni. Illetékmentessé vált a kapcsolt vállalkozások közötti ingatlanátruházás.

A játékadó esetében 2011. november 1-jétől a hagyományos pénznyerő automaták havi, tételes játékadója 100 000 forintról 500 000 forintra emelkedett. A módosítás a játékkaszinóban üzemeltetett pénznyerő automaták adóztatását nem érintette.

Az önkormányzatok helyi adóztatási mozgástere bővült, mivel 2011. január 1-jétől az építményadó felső mértéke 900 forint/m2-ről 1100 forint/m2-re (a fogyasztói árszínvonal-változással kiigazított mérték 1241 forint/m2-ről 1580 forint/m2-re) emelkedett.

II. A központi kormányzat 2011. évi előirányzatai

A) A központi költségvetés előirányzatai

1. Bevételi előirányzatok

1.1. Gazdálkodó szervek befizetései

A 2011. évre vonatkozó költségvetés a társasági adó esetében 372,0 milliárd forint bevételi előirányzatot tartalmazott, mely előirányzat 2011. július 30-ával 288,0 milliárd forintra módosult. A tervezettel szemben a tényleges adóbevétel 316,6 milliárd forint (a 447,2 milliárd forint bruttó befizetés és a 130,6 milliárd forintnyi kiutalás különbsége) lett, az előirányzatnál 55,4 milliárd forinttal (15,5%-kal) kevesebb, a módosított előirányzatnál 28,6 milliárd forinttal (10%-kal) több. A 2011. évi adóbevétel 372,0 milliárd forintos előirányzathoz viszonyított elmaradásának elsődleges oka, hogy a költségvetés lényegesen magasabb bázison tervezett, mint ahogyan a 2010-es év ténylegesen teljesült. A tényleges 316,6 milliárd forintos bevétel módosított előirányzathoz viszonyított túlteljesülésének hátterében pedig részben a vállalkozások vártnál kismértékben nagyobb profitabilitása, részben pedig a látvány-csapatsportok támogatása után igénybe vehető társasági adókedvezmény bevételcsökkentő hatásának a 2012-es adóévre (az adóbevallás időszakára) való áthúzódása áll.

A hitelintézeti járadék címén a 2011. évre előirányzott költségvetési bevétel 10,8 milliárd forint volt. A tervezettel szemben a tényleges költségvetési bevétel 9,4 milliárd forint lett, amely 1,4 milliárd forinttal, 13%-kal kevesebb az előirányzatnál. A bevételi elmaradást elsősorban a 2011. évi adóalap tervezettnél alacsonyabb összege okozta.

A cégautóadóból a központi költségvetésnek 25,3 milliárd forint bevétele keletkezett, így a 2011. évre tervezett 28,1 milliárd forint cégautóadó-bevétel 90,0%-ban teljesült. A tervezettnél alacsonyabb bevétel annak köszönhető, hogy a válság hatásaként a vállalkozások változtattak eszközeik összetételén, illetve a cégautóadóból levonható adónem (a nagy teljesítményű gépjárművek adója) 2010 évközi megszüntetése a vártnál kisebb áthúzódó hatással járt.

Az energiaellátók jövedelemadójából a 2011. évre vonatkozó költségvetési törvény 20,0 milliárd forint bevételt irányzott elő. A tényleges 2011. évi adóbevétel 16,9 milliárd forint volt, amely a költségvetési előirányzathoz képest mintegy 3 milliárd forintos, 15,5%-os elmaradást mutat. A költségvetési előirányzatnál kevesebb teljesítést elsősorban az ágazati különadó hatásaként jelentkező eredménycsökkenés okozta.

Az egyszerűsített vállalkozói adó (EVA) címén a 2011. évi költségvetési törvény 196,1 milliárd forintot irányzott elő, amely előirányzat 2011. július 30-ával 180,1 milliárd forintra módosult. A 2011. évi tényleges költségvetési bevétel 172,3 milliárd forint lett, vagyis a vállalkozások az előirányzatnál 23,8 milliárd forinttal (12%-kal), a módosított előirányzatnál 7,8 milliárd forinttal (4,3%-kal) kevesebb EVA-t fizettek a központi költségvetésbe. A költségvetési előirányzattól való elmaradás elsődleges oka, hogy az előzetes számítások felülbecsülték a 2011-ben EVA-bevallási kötelezettséggel bíró vállalkozások számát. Az EVA-t választó adózói kör 2011. évi létszámcsökkenésének oka, hogy azok az adózók, akik a 2010-es évközi EVA-kulcsemelést követően kedvezőbbnek látták elhagyni az adónemet, 2011-ben tehették ezt meg először.

A 2011. évben energiaadó címén közel 17,3 milliárd forint bevétele származott a költségvetésnek, mely 31,0 milliárd forint befizetés és 13,7 milliárd forintot kitevő visszautalás eredőjeként adódott. Az adóbevétel az éves előirányzatot (17,0 milliárd forint) közel 0,3 milliárd forinttal (1,8%-kal) haladta meg. Az előirányzat túlteljesülését a vártnál nagyobb ipari energiafelhasználás indokolta.

A környezetterhelési díj címén 6,8 milliárd forint volt a befizetés, amelyből mindössze 0,5 milliárd forint visszatérítés történt, ezáltal a pénzforgalmi bevétel 6,3 milliárd forint lett, amely az éves előirányzat 65,9%-a.

Bányajáradék címén 2011-ben összesen 111,5 milliárd forint bevétel keletkezett, ami 23,5 milliárd forinttal haladta meg az előirányzott 88,0 milliárd forintot. A bányajáradék mintegy 98%-a a kőolaj- és földgázkitermelésből származott.

Játékadóból a központi költségvetésnek 51,6 milliárd forint bevétele keletkezett, ezáltal a 2011. évre tervezett 51,3 milliárd forint játékadó-bevétel 100,6%-ban teljesült. A tervezet szintű teljesülés annak tudható be, hogy a pénznyerő automaták után fizetendő tételes adó összegének év végi rendkívüli emelkedése ellenére az automaták mintegy harmadát tovább üzemeltették, és a korábbi évek azonos időszakához képes magasabb befizetést teljesítettek.

Az egyéb befizetések jogcímen 16,1 milliárd forint volt a bevétel. Ez a teljesítés az előirányzat (32,0 milliárd forint) 50,3%-át tette ki. A gazdálkodó szervezetek egyéb befizetéseinek döntő részét továbbra is az állami adóhatóság által beszedett bírságok, pótlékok jelentették, melyekből 31,9 milliárd forint bevétel keletkezett. E soron jelent meg a társas vállalkozások különadója, valamint a magánszemélyek különadója is.

A 2011. évi költségvetési törvény a társas vállalkozások különadója címén előirányzatot nem határozott meg, tekintettel arra, hogy az adónem 2010-től megszűnt. A tervezett folyamatokkal ellentétben azonban a társas vállalkozások különadója címén 2011-ben 16,1 milliárd forint kiutalás történt. Az adónemet 2010-től hatályon kívül helyezték, a 2011. évben realizálódott negatív költségvetési bevétel mögött az előző évekkel (elsősorban a 2009. évvel) kapcsolatos adóelszámolások miatt felmerült pénzforgalmi áthúzódások álltak.

A magánszemélyek különadója is ezen a mérlegsoron jelenik meg, melyből a központi költségvetés 296,1 millió forint bevételt realizált. 2011. évre a költségvetés - tekintettel az adónem 2010-től történő kivezetésére - előirányzatot nem tartalmazott. A 296,1 millió forintos költségvetési többletbevétel a korábbi évekről történő pénzforgalmi áthúzódásoknak köszönhető.

A 2011. évi költségvetésről szóló 2010. évi CLXIX. törvény 14. § (1) bekezdésében megjelölt bevételek (adó- és adójellegű bevételek, korábban nyújtott támogatások visszatérülése stb.) a központi költségvetés központosított bevételeit képezték. Ezen bevételek a központi költségvetés mérlegében az egyéb központosított bevételek mérlegsoron jelentek meg. A 2011. évi 108,6 milliárd forintos teljesítés alig maradt el a tervezettől (98,9%). Ezen belül a vízkészletjárulékból befolyt bevétel magasabb, a környezetvédelmi termékdíjak ugyanakkor alacsonyabbak lettek az előirányzatnál.

Az átlagot meghaladó jövedelemtermelő-képességgel rendelkező szektorok adóztatásának erősítése és a költségvetési egyensúly biztosítása céljából a pénzügyi szervezeteknek 2010-től különadót kell fizetniük. A 2011. évre vonatkozó költségvetés ebben az adónemben 187,0 milliárd forint bevételi előirányzatot tartalmazott. A tényleges 2011. évi bevétel 186,5 milliárd forint volt, amely a GDP arányában 0,7%-os arányt jelentett.

Az egyes ágazatokat terhelő különadóból a központi költségvetésnek 171,9 milliárd forint bevétele keletkezett, így a 2011. évre várt 161,0 milliárd forint bevétel 106,8%-ban teljesült. A tervezetthez képest a magasabb bevétel annak köszönhető, hogy több adózó 2010-ben nem fizette meg határidőre az adót, illetve részletfizetést kért. A fogyasztói árak 2010. évi változása szintén növelte az adó alapját, így az adóalanyok a 2011. évben teljesítették - adókülönbözet és adóelőleg - fizetési kötelezettségüket.

1.2. Fogyasztáshoz kapcsolt adók

A 2011. évben nettó 2219,5 milliárd forint általános forgalmi adó (áfa) bevétele származott a költségvetésnek, amely az eredeti törvényi előirányzattól (2556,0 milliárd forint) 336,5 milliárd forinttal (13,17%-kal), a módosított törvényi előirányzattól (2489,0 milliárd forint) 269,5 milliárd forinttal (10,8%-kal) maradt el. A nettó áfa-egyenleg a 4097,4 milliárd forintos bruttó befizetés (ebből 3801,1 milliárd forint a belföldi és 296,3 milliárd forint az import és dohánytermékek után beszedett áfa) és az 1877,9 milliárd forintot kitevő visszautalások eredőjeként adódott. A kiutalások növekedésének hátterében az Európai Bíróság negatív áfaügyben hozott ítélete nyomán megnövekedett visszautalások egyszeri hatása áll. A bírósági döntést megelőzően benyújtott utolsó bevallásuk szerint az adózók összesen mintegy 250 milliárd forint összegű meg nem fizetett számla után nem igényelhettek vissza áfát, mely a bírósági döntés, illetve az áfatörvény azt követő változása nyomán visszaigényelhetővé vált.

A 2011. évben jövedéki adó címén nettó 875,1 milliárd forint bevétele származott a költségvetésnek. A teljesítés az éves előirányzattól (881,1 milliárd forint) 6,0 milliárd forinttal (0,7%-kal) elmaradt, melynek hátterében elsősorban a benzinárak nagymértékű emelkedése miatti benzinkereslet-csökkenés állt, ennek hatását némileg kompenzálta a gázolaj iránti kereslet növekedése. A bevételek legnagyobb hányadát - mintegy 57%-át - továbbra is az üzemanyagok termékcsoportjában keletkezett 501,0 milliárd forintos befizetés tette ki. A bevételek mintegy 33%-át kitevő dohánytermékek jövedékiadó-bevétele 287,2 milliárd forintot tett ki. A szeszesitalok és egyéb termékek a jövedékiadó-bevételek mintegy 10%-át, 86,9 milliárd forintot jelentették.

A 2011. évben regisztrációs adó címén nettó 34,5 milliárd forint bevétele származott a költségvetésnek, mely 35,1 milliárd forint befizetés és 0,7 milliárd forint visszautalás eredőjeként adódott. A nettó adóbevétel az éves előirányzatot (32,3 milliárd forint) 2,2 milliárd forinttal, 6,8%-kal haladta meg, melynek hátterében a gazdasági válságból történő kilábalás gépjárműpiacra gyakorolt hatása áll.

A népegészségügyi termékadó 2011 szeptemberétől került bevezetésre, melyre a 2011. évi költségvetési törvényben előirányzat még nem szerepelt. A 2011. évben a költségvetésnek a termékadóból 3,3 milliárd forint bevétele származott, melyből mintegy 0,5 milliárd forintot tett ki az üdítő- és energiaitalok, 1,8 milliárd forintot a cukrozott készítmények, 0,6 milliárd forintot a sós snackek és 0,4 milliárd forintot az ételízesítők után fizetett adó.

1.3. A lakosság befizetései

A 2011. évre vonatkozó költségvetés előirányzatként 1363,0 milliárd forint személyi jövedelemadó-bevétellel számolt. A személyi jövedelemadóból ténylegesen befolyt költségvetési bevétel 1382,8 milliárd forint volt (az 1502,0 milliárd forintos bruttó befizetést 119,2 milliárd forint kiutalás csökkentette). A 2011. évi teljesítés az előirányzathoz képest 19,8 milliárd forint, azaz 1,5%-os túlteljesülést mutatott. Az előirányzat adóbevétel-túlteljesülésének okai: a foglalkoztatás bővülése, illetve a bruttó bértömeg eredeti makropályához képest nagyobb mértékű növekedése, valamint a kifizetői személyi jövedelemadó tervezettnél magasabb teljesülése.

Az egyes gazdasági és pénzügyi tárgyú törvények megalkotásáról, illetve módosításáról szóló 2010. évi XC. törvény II. fejezete szabályozza a magánszemélyek 98%-os különadóját. A magánszemélyek egyes jövedelmeinek különadója címén a 2011. évre vonatkozó költségvetés előirányzatként 1,0 milliárd forint különadó-bevétellel számolt, a különadóból ténylegesen 3,7 milliárd forint bevétel keletkezett.

A 2011. évben a költségvetésnek egyéb lakossági adóbefizetésekből 179,7 millió forint bevétele származott, mely az éves előirányzattól (300,0 millió forint) 120,3 millió forinttal, 40,1%-kal maradt el. Az elmaradás egyrészt az egyéb lakossági vámbefizetések csökkenéséből, másrészt az adómentes határ feletti gyümölcspárlatfőzés alulteljesüléséből adódott. Fenti összegből közel 15,2 millió forintot tett ki maga a bérfőzési szeszadó és 164,5 millió forintot az egyéb - főleg lakossági - vámbefizetések.

Az illetékbefizetésekből a központi költségvetésnek 75,3 milliárd forint bevétele származott, ami az előirányzathoz (81,9 milliárd forint) viszonyítva 6,6 milliárd forint elmaradást mutatott. Ez összefüggésben van egyrészt az ingatlanforgalom, illetve az ingatlanárak csökkenésével, másrészt az alacsonyabb fizetési hajlandósággal.

1.4. A költségvetési szervek és fejezeti kezelésű előirányzatok bevételei

1.4.1. A költségvetési szervek és szakmai fejezeti kezelésű előirányzatok saját bevételei

A fejezetek - központi költségvetési szervek és szakmai fejezeti kezelésű előirányzatok együtt - a 2011. évben 2169,6 milliárd forint nem költségvetési támogatásként kezelt bevételt értek el, mely összeg 299,6 milliárd forinttal (16%-kal) meghaladta az előző évben realizált 1869,9 milliárd forint saját bevételt. Az 1794,7 milliárd forint összegű törvényi módosított előirányzathoz képest ez 374,9 milliárd forintos (20,9%-os) eltérést jelentett.

1.4.2. Fejezeti kezelésű előirányzatok EU támogatásai

A szakmai fejezeti kezelésű előirányzatok bevételei közül 2011-ben összesen 913,0 milliárd forint származott európai uniós forrásból, mely az 1166,7 milliárd forint összegű eredeti előirányzat 78%-a. A támogatások egy része (11,1 milliárd forint) még a 2004-2006. közötti uniós pénzügyi kerettervhez kapcsolódó Kohéziós Alapból származott, és környezetvédelmi-, közlekedési nagyberuházásokhoz járult hozzá, döntő része pedig a 2007-2013. közötti programozási időszak operatív programjainak megvalósítását szolgálta. Ezen belül a két legjelentősebb program az Új Magyarország Fejlesztési Terv (Új Széchenyi Terv), Új Magyarország Vidékfejlesztési Program (ÚMVP). Az Új Széchenyi Terv esetében az eredeti 965,8 milliárd forint összegű előirányzathoz képest az alacsony, 722,5 milliárd forintos bevétel oka elsősorban azzal magyarázható, hogy a 2011. évi kiadásokra jutó 58,6 milliárd forint összegű uniós forrás elszámolása technikai okok miatt átcsúszott a 2012. évre, illetve a kiadások alacsony teljesülése szintén bevételcsökkentést eredményezett. Az ÚMVP eredeti 142,3 milliárd forintos EU bevételi előirányzata 127,6 milliárd forint összegben teljesült. Az előirányzattól való elmaradás oka a tervezettnél alacsonyabb kiadási teljesülés. Ugyanakkor a 2011. évi bevételek 13%-kal meghaladják a 2010. évi azonos időszak számait. A magasabb teljesülés nagyobb részt a III. A vidéki foglalkoztatás bővítése, a tevékenységek diverzifikálása és a IV. Helyi közösségek fejlesztése tengely kifizetései felfutásának köszönhető.

1.5. A központi költségvetési szervektől származó befizetések

A központi költségvetési szervektől származó befizetések a 2011. évben összesen 45,5 milliárd forint összeget tettek ki. A legjelentősebb tételt a teljesen saját bevételből gazdálkodó intézmények részére meghatározott befizetési kötelezettségek mintegy 34,7 milliárd forintos teljesítése jelentette. A 2010. évi előirányzat-maradvány terhére előírt befizetési kötelezettségből 4,1 milliárd forint folyt be, az egyéb befizetések jogcímen (bírság, cégközzétételi díj) 6,7 milliárd forint bevétel keletkezett.

1.6. Helyi önkormányzatok befizetései

A helyi önkormányzatoktól a 2011. évben összesen 7,2 milliárd forint befizetést regisztrált a Magyar Államkincstár, melyből 6,2 milliárd forint a visszafizetett állami támogatásokat, 1,0 milliárd forint pedig a kapcsolódó kamatokat jelentette. A zárszámadási beszámolók alapján az önkormányzatok saját bevallásuk szerint 3,1 milliárd forint állami támogatást és 0,2 milliárd forint kamatot, a kincstári ellenőrzések, valamint a késedelmes fizetések miatt további 3,1 milliárd forint állami támogatást és 0,8 milliárd forint kamatbefizetést teljesítettek.

1.7. Állami vagyonnal kapcsolatos befizetések

Az állami vagyonnal kapcsolatos tételek alapvetően az állami vagyonról szóló 2007. évi CVI. törvény (a továbbiakban: Vtv.), a Magyar Fejlesztési Bankról szóló 2001. évi XX. törvény és a Nemzeti Földalapról szóló 2010. évi LXXXVII. törvény (Nfatv.) hatálya alá tartozó vagyonnal való gazdálkodásból eredő bevételeket foglalják magukban. A 2011. évben hatályos Áht. rendelkezései szerint az állami vagyonnal összefüggő bevételek egy része megjelenik a központi költségvetés mérlegében, más részük (a kölcsönvisszatérülések és a tulajdonosi részesedések értékesítése) finanszírozási célú pénzügyi műveletnek minősül, amely nem érinti a központi alrendszer egyenlegét.

Az állami vagyonnal való gazdálkodás kapcsán a 2011. évre 43,5 milliárd forint összegű bevételt tartalmazott a költségvetés, amely alapvetően a hasznosítási típusú, azon belül is az osztalékbefizetéseken alapult. A hasznosítási bevételek összességében a tervezettnél kissé kedvezőbben alakultak. Ezt a hatást rontotta az értékesítési ügyletek elmaradása miatti bevételelmaradás, az értékesítési bevételek a tervezettnek mindössze a 10%-át tették ki.

A 2011. évi értékesítési terv (7,4 milliárd forint) meghatározó tétele a Szabolcs utcai kórház ingatlanegyüttese (2,4 milliárd forint) volt, azonban értékesítésének meghirdetésére nem került sor, mivel az ingatlan más célú hasznosításának vizsgálata indult meg. Az elmaradást részben indokolja a világgazdasági válság hatásaként még az ingatlanpiaci keresletcsökkenés, a gazdaság helyzete nem kedvezett a nagy értékű ingatlanok értékesítésének. A befektetői kedv egész évben gyenge volt, továbbá az ingatlanpiacon lévő túlkínálat okozta jelentős árcsökkenés és a hitelezés megnehezülése sem kedvezett az állami ingatlanok értékesítésének. A nem ingatlanvagyon értékesítéséből származó bevétel az egyéb eszközök értékesítéséből (jórészt ásványi anyagok eladásából) fizetett összegeket foglalja magában.

A 2011. évben nem került értékesítésre számottevő mértékű állami termőföld. Az Nfatv. egyértelműen meghatározza a Nemzeti Földalapba tartozó földrészletek hasznosításának módozatait, melyek közül nem a termőföld-értékesítés a leginkább preferált hasznosítási mód. A 2011. gazdasági évre vonatkozó megbízási szerződések megkötése, valamint a haszonbérleti pályázati eljárás előkészítése során azon állami tulajdonban lévő földrészletek körének felmérése történt meg, melyek - azok térmértékére, elhelyezkedésére, tulajdonosainak számára, illetve egyéb körülményekre való tekintettel - értékesítésen kívüli módon történő hasznosítására gazdaságilag nem előnyös a Magyar Állam számára. Az így létrejött területjegyzékben szereplő ingatlanok értékesítésére azonban a 2011. évben nem kerülhetett sor.

A vagyon hasznosításából eredő bevételek 36,4 milliárd forintos összege a tervezett összeget kismértékben meghaladja. A többletteljesítés az MNV Zrt-hez tartozó tételekből származott. A termőföldekért fizetett haszonbérleti díjak mindössze 65%-át teszik ki a tervezett összegnek. Az elmaradás okai a következők voltak:

- A haszonbérleti díjak fizetésének esedékessége jellemzően az év végére tehető. A díjak befolyása pedig - a tapasztalatok alapján - számos esetben késik, tekintettel arra, hogy a korábbi szerződések nem kezelik a késedelmes teljesítést megfelelő szankcionálással.

- A fegyelmezett díjfizetésre a Nemzeti Földalap Kezelő Szervezet által létrehozott megbízási szerződések alapján lehetett számítani, amely a teljes hasznosított terület mintegy negyedét érintette.

- A másik, korlátként megjelenő szűk keresztmetszetet a korábban megkötött szerződések számlázási adatai megfelelő nyilvántartásának és rendelkezésre állásásának hiánya jelentette.

- A 2010. évi elemi károkkal érintett, haszonbérleti szerződések keretében hasznosított földrészletek vonatkozásában számos, a haszonbérleti díjmérséklésre irányuló kérelem érkezett.

Az MNV Zrt. által elért hasznosítási bevételek legnagyobb hányadát, 76,2%-át az osztalékbevételek teszik ki (közel 24 milliárd forint), jelentős továbbá a vagyonkezelői díjból befolyt összeg (3,5 milliárd forint).

A 2010. évi gazdálkodás után elvonható pozitív adózott eredmények MNV Zrt-re jutó várható összesített értéke - az osztalékalap - a 2011. évi (osztalékfizetés időpontjában várhatóan fennálló) tulajdoni arányokkal számolva 36,7 milliárd forint, ebből a többségi MNV Zrt. tulajdonosi joggyakorlása alá tartozó társaságok részesedése 35,2 milliárd forintot tett ki. Osztalék érkezett továbbá a Nemzeti Fejlesztési Minisztériumhoz tartozó légi irányítási társaságtól is.

Az MNV Zrt. 2011. évi osztalék bevételi előirányzata a következők szerint teljesült:

 

 

 

 ezer forintban

 Társaság

 2011. évi osztalékfizetési előirányzat

 2011. évi osztalékfizetés tény

 Eltérés (tény - terv)

 MVM Zrt.

 12 400 000

 12 514 488

 114 488

 Szerencsejáték Zrt.

 5 000 000

 5 000 000

 0

 Richter Nyrt.

 3 500 000

 4 029 775

 529 775

 DMRV Zrt.

 0

 112 628

 112 628

 OTP Nyrt.

 0

 87 089

 87 089

 DRV Zrt.

 0

 76 273

 76 273

 GyNK Zrt.

 0

 66 275

 66 275

 MNV Saját vagyon

 0

 1 028 147

 1 028 147

 Egyéb osztalékbevétel

 2 000 000

 42 656

 -1 957 344

 HungaroControl Zrt.

 0

 1 000 000

 1 000 000

 Összesen:

 22 900 000

 23 957 331

 1 057 331

A vagyonkezelői díjak tekintetében a soron 2011-re a társadalmi szervezetektől, gazdasági társaságoktól, valamint ingatlanok vagyonkezelésbe adásából származó vagyonkezelői díjbevételek kerültek betervezésre, összesen 2,3 milliárd forint értékben. A gazdasági társaságoktól származó díjbevételek összege 3,5 milliárd forint, amelynek legjelentősebb tételei a következők:

 a HungaroControl Zrt. vagyonkezelői díja

 3149,4 millió forint

 a BA Zrt. éves vagyonkezelői díja

 316,4 millió forint

 regionális vízmű társaságok vagyonkezelői díjai

 15,7 millió forint

 egyéb társaságok vagyonkezelési díjai

 61,5 millió forint

 Összesen:

 3543,0 millió forint

A hasznosítási bevételek további tételei a bérleti és a koncessziós díjak.

A bérleti díjakból származó 2011. évi bevétel összesen 2,6 milliárd forint összegben teljesült, mintegy 1,1 milliárd forinttal túlteljesítve az előirányzott értéket. A bérleti díjaknál keletkezett többlet részben a NAV tavalyi évről áthúzódó MNV Zrt. felé fennálló kötelezettségeinek megtérüléséből származott.

A koncessziókból származó díjbevételek is az állami vagyonnal kapcsolatos bevételek között jelennek meg, ezek azonban nem tartoznak a Vtv. hatálya alá, illetve az MNV Zrt. hatáskörébe. Ezek az együttesen 2,7 milliárd forint összegű bevételek tervszerűen alakultak.

A két fenti bevételi típusba nem sorolható, egyéb bevételek (2,3 milliárd forint) is javították a vagyonbevételek teljesülési arányát 2011-ben. A jogcímen tervezett bevétel döntő hányadát (78%-át) a MALÉV Zrt. fennálló tulajdonosi kölcsönállományára számított kamatbevételek összege (0,9 milliárd forint) adta volna. A társaság likviditási helyzete azonban nem tette lehetővé a féléves kamatperiódusú kamatok fizetését, ezek a 2011 augusztusában végrehajtott hitel-tőke konverzió keretében tőkésítésre kerültek. A jogcímen ugyanakkor többletként jelenik meg a Közlekedési, Hírközlési és Vízügyi Tartalékgazdálkodási Nonprofit. Kft. tőkekivonásának 1,3 milliárd forintos összege. Az egyéb bevételek között számolja el az MNV Zrt. a hagyatéki bevételeket is.

A pénzforgalommal nem járó bevételek 0,5 milliárd forint összegű elszámolása egy térítésmentes ingatlanátvételhez kapcsolódott, az MNV Zrt. az MNB-től átvette a Budapest, IX. Soroksári út 53-55. szám alatti ingatlant.

Az állami vagyonnal kapcsolatos bevételek másik típusát a költségvetési egyenleget nem érintő, finanszírozási célú műveletekből származó bevételek jelentik. A 2011. évi finanszírozási bevételek két csoportra oszthatóak a következők szerint:

- társasági részesedések értékesítésének bevételei;

- tulajdonosi kölcsön megtérülések.

A finanszírozási bevételek a 2011. évben a következők szerint alakultak:

 

 

 ezer forintban

 Megnevezés

 az MNV Zrt. 2011. évi módosított terve

  2011. évi tény

 Pénzügyi eszközök értékesítéséből származó bevétel

 136 000

 36 658 017

 Kölcsön megtérülések

 893 000

 1 164 709

 Tőkekivonás, kötvénykibocsátás bevétele

 1 150 000

 0

 Finanszírozási bevételek összesen:

 2 179 000

 37 822 726

Társasági részesedések értékesítésének területén 2011-ben a Budapest Airport Zrt. (BA Zrt.) állami tulajdonú részvénycsomagjának opciós eladásából származott számottevő bevétel. A BA Zrt. 2005. évi privatizációja során megkötött részvényesi megállapodás az államot képviselő kisebbségi tulajdonos számára a többségi tulajdonos részére eladási opciót biztosított. A részvényesi megállapodás szerint biztosított eladási opció 2011. augusztus 31-ig volt gyakorolható. Az eladási opció vételára a részvény-adásvételi megállapodás alapján az értékesített részvényekért fizetett teljes vételár (60 milliárd forint) 33%-a, amely a zárás napjától (2005. december 22-től) számítva félévente felszámított évi 11,5%-kal növekedett (2011. I. félévig számítva ez több mint 36,6 milliárd forint eladási árat jelentett).

A tulajdonosi kölcsön-megtérülések tervezett és tényleges bevételeit a következő táblázat tartalmazza:

 

 

 

 ezer forintban

 Társaság

 2011. év terv

 2011. év tény

 2011. év (tény - terv)

 Agrárvagyonkezelő Kft.

 750 000

 750 000

 0

 Várgondnokság Np. Kft.

 0

 281 209

 281 209

 Hollóházi Nonprofit Kft.

 0

 22 500

 22 500

 Szépművészeti Múzeum Kht.

 65 000

 65 000

 0

 Gödöllői Kir. Kastély Np. Kft.

 78 000

 46 000

 32 000

 Összesen:

 893 000

 1 164 709

 271 709

1.8. Egyéb bevételek

Az egyéb bevételek 2011-ben 39,5 milliárd forintot tettek ki, amely több mint másfélszerese volt a törvényi előirányzatnak (164,0%). Az eltérés jelentős részét

- a Főváros által a 4-es metró járműbeszerzésével kapcsolatban - tekintettel az Alstomnak kifizetett előlegek visszafizetését biztosító bankgaranciák BKV Zrt. által történő sikeres lehívására és az Alstom és a Főváros között a Szállítási Szerződések hatályának módosított feltételekkel történő helyreállítására - a központi költségvetés javára visszafizetett, összesen 4,5 milliárd forintos állami támogatás;

- az időszakban hatályos Áht. 26. §-ának (4) bekezdése alapján - korábban az általános tartalék/rendkívüli kormányzati intézkedések keretének terhére visszatérítési kötelezettség mellett nyújtott - visszapótolt, összesen 4,1 milliárd forintnyi támogatás;

- valamint a maradvány-átcsoportosítások technikai lebonyolításával kapcsolatban pótelőirányzat ellensúlyozása címen elszámolt 5,0 milliárd forint bevétel

magyarázta.

A mérlegsor tételei közül kiemelendő az objektív felelősségből származó közigazgatási bírságbevételek 14,4 milliárd forintos, illetve a korábban lehívott egyedi és jogszabályi kezességekből, valamint viszontgaranciákból keletkező állami követelések érvényesítéséből eredő bevételek mintegy 5,0 milliárd forintos összege is.

1.9 Nyugdíjreform és Adósságcsökkentő Alapból származó bevételek

A magánnyugdíj-pénztárakból a társadalombiztosítási nyugdíjrendszerbe visszalépők átvett vagyonából közel 2688,0 milliárd forint bevétele származott a Nyugdíjreform és Adósságcsökkentési Alapnak. Ezen vagyon terhére a 2011. évi költségvetési törvény összesen 528,8 milliárd forint befizetését irányozta elő az államháztartás javára, melyből 95,6 milliárd forintban a központi költségvetés részesült. A központi költségvetést megillető rész befizetése maradéktalanul teljesült.

1.10. Egyéb uniós bevételek

Az Egyéb uniós bevételek cím három tételből tevődött össze. Ezen a jogcímen található az Unió költségvetési bevételeit képező, Magyarországon beszedett ún. tradicionális saját források (vámok, cukorágazati hozzájárulások) 25%-a, amely a beszedési költségek fedezeteként a hazai költségvetést illeti:

- Vámbeszedési költség megtérítése címen 8,9 milliárd forint volt a 2011. évre tervezett bevétel összege. A 9,4 milliárd forintos tényleges 2011. évi nemzeti vámbevétel 0,5 milliárd forinttal, 5,6%-kal haladta meg a költségvetési törvényben szereplő előirányzatot. Az eltérés egyes, a bevétel tervezésekor figyelembe vett paraméterek prognosztizált és tényleges értéke közötti különbségből adódott. (A 8,9 milliárd forintos költségvetési előirányzat meghatározásakor 7,9 milliárd forintra becsült bázisadattal, továbbá a makro-paraméterek tekintetében az összes import 12%-os, a harmadik országos forgalomarány 0,4 százalékpontos emelkedésével számoltak.) A KSH adatai alapján az összes import a 2011. évben valóban 12%-kal emelkedett, azonban eltérést jelent, hogy a harmadik országból érkező forgalom aránya 1,7 százalékponttal csökkent. Végül - az előzetes hipotézissel ellentétben - a hazai gazdálkodók a 2011. évben nem éltek az egységes engedélyezés nyújtotta lehetőséggel, így ezen a költségvetési soron nem keletkezett kiesés, a költségvetésnek 0,09 milliárd forint bevétele keletkezett a más országokkal megosztott nemzeti vámbevételekből.

- Cukorágazati hozzájárulás beszedési költség megtérítése címén 2011-ben a magyar költségvetésbe 261,1 millió forint bevétel folyt be, amely meghaladja a tervezett 178,3 millió forintos előirányzatot (a törvényi előirányzat 146%-a). Az eltérés abból származik, hogy a gyártók 2011-ben a termelési díjon kívül összesen 331,3 millió forint összegű többletilletéket fizettek meg a 2011/2012-es gazdasági évben a kvótán felüli cukor és izoglükóz uniós piacra történő bocsátásáról szóló uniós rendelkezés szerint. A Mezőgazdasági és Vidékfejlesztési Hivatal által behajtott többletilleték 75%-25%-os arányban oszlik meg az Európai Bizottság és a magyar központi költségvetés között, ebből adódóan 2011-ben a magyar költségvetést 82,8 millió forint nem tervezett bevétel illette meg.

- Az uniós támogatások utólagos megtérítéseként az eredeti 20,2 milliárd forint összegű előirányzathoz képest 2,7 milliárd forinttal több, 22,9 milliárd forint bevétel keletkezett, amelynek részletei a következők:

Uniós támogatások utólagos megtérülése (9,9 milliárd forint)

1. A Kohéziós Alap két környezetvédelmi projektje esetében (Szeged szennyvíz, Miskolc hulladék) az előre jelzett összeggel közel azonos mértékben rendezte az Európai Bizottság a 20%-os végső kifizetést. A megtérült összeg két előirányzaton szerepel, mely összesen 2 milliárd forintot tesz ki. Ezen a soron 1,99 milliárd forint szerepel.

2. A 2010. május közepétől előforduló rendkívüli időjárási körülmények következtében kialakult ár- és belvízi helyzet okozta károk enyhítésére az Európai Unió Szolidaritási Alapjából Magyarország részére biztosított támogatás pénzügyi elszámolásával összefüggésben 6,9 milliárd forint bevétel keletkezett, ennek befizetését a Kormány 1459/2011. (XII. 22.) Korm. határozatában rendelte el.

3. A korábban, tisztán központi költségvetési támogatásból megvalósuló, majd uniós finanszírozásba bevont közlekedési projekteknél az utólagosan elszámolt uniós bevétel 1 milliárd forint volt.

Strukturális Alap előirányzata (13 milliárd forint)

4. Az Európai Bizottság az I. Nemzeti Fejlesztési Terv (a továbbiakban: I. NFT) végső egyenleg elszámolása kapcsán több program (HEFOP, ROP, KIOP, INTERREG Közösségi Kezdeményezés Programjai) esetében 2011. évre előrehozta az utolsó 5% átutalását, amely 12,5 milliárd forint bevételt jelentett.

5. Egyéb tételek (I. NFT maradvány elszámolása) összesen 0,5 milliárd forint összegben járultak hozzá a XLII. fejezet bevételeihez.

Kohéziós Alap (13,8 millió forint)

6. A Kohéziós Alap utolsó 20%-ának utólagos megtérülésével kapcsolatosan a Magyar Államkincstár kimutatása alapján ezen a soron 13,8 millió forint szerepel.

1.11. Adósságszolgálattal kapcsolatos bevételek

A 2011. évben az adósságszolgálati bevételek közel 107,7 milliárd forintos tényszáma 48,1 milliárd forinttal haladta meg az 59,5 milliárd forintos költségvetési előirányzatot. Az eltérést a kamatbevételek 44,6 milliárd forintos többlete, illetve a tőkekövetelések visszatérüléséből származó bevételek 3,5 milliárd forintos többlete eredményezte.

1.11.1. Kamatbevételek

A kamatbevételek előirányzata 58,9 milliárd forint volt, amelyhez képest a 103,5 milliárd forintos tényszám 44,6 milliárd forintos túlteljesítést mutat. A túlteljesítés egyrészt a forintadósság és követelések kamatának 29,0 milliárd forinttal magasabb, másrészt a deviza kamatbevételek 15,6 milliárd forinttal nagyobb tényösszegének az eredménye.

A forint államadósságból és követelésekből származó kamatbevételek 78,8 milliárd forintot értek el 2011-ben. A 29,0 milliárd forintos előirányzat-túlteljesülés egyik oka az állampapír-piaci műveletekhez kapcsolódik. Az államkötvények többszöri aukciós értékesítése során keletkező kamatbevétel esetében a tényleges bevétel 9,5 milliárd forinttal haladta meg az előirányzatot, ami a tervekhez képest jelentősen megemelt összegű értékesítésnek köszönhető. A kincstárjegyek kamata 0,8 milliárd forintot tett ki, ami a kincstári hálózatban értékesített kincstárjegyek többletbevétele.

A kamatbevételek másik jelentős tétele a Kincstári Egységes Számla (KESZ) után az MNB által fizetett kamatból származott. Ezen a címen 18,7 milliárd forint kamattöbblet mutatkozott. A jegybank irányadó kamatszintje a 2011. év folyamán is magasabb lett a prognosztizáltnál, ennek hatására 4,4 milliárd forinttal több kamatbevétel keletkezett. A KESZ számlán lévő átlagos állomány növekedése miatti hatás 14,3 milliárd forint többletbevételt eredményezett.

A devizában fennálló kamatbevételek és követelések összege lényegesen meghaladta az előirányzatot. A költségvetési előirányzat eredetileg 9,1 milliárd forint összegű kamatbevétellel számolt, ehhez képest a tényleges bevétel 24,7 milliárd forintot ért el. A nemzetközi hitelcsomagból befolyt pénz és finanszírozásra fel nem használt összeg egyik része betétként került elhelyezésre a Magyar Nemzeti Banknál, másik része pedig továbbhitelezésre került a Magyar Fejlesztési Bank Zrt, illetve egyes kereskedelmi bankok részére. Az elhelyezett betétből, illetve a továbbhitelezett tőkéből 2011-ben is kamatbevétel származott, amelynek összege az MNB betétből 1,1 milliárd forinttal, a bankoknak továbbkölcsönzött összegből pedig 1,9 milliárd forinttal több bevétel folyt be a költségvetésbe a tervekhez képest. Ennek oka, hogy a továbbkölcsönzött hitel és a betétekre fizetett kamatszint a tervekhez képest magasabban alakult.

A többletbevételek további része a devizaszámla elszámolások és a mark-to-market (M2M) betétműveletek után kapott kamatokból keletkezett. E két soron nem tervezhetőek a bevételek előre, 2011-ben a devizaszámla kamatelszámolásai soron 7,6 milliárd forint, a M2M-tel kapcsolatos soron pedig 4,9 milliárd forint kamatbevétel realizálódott.

1.11.2. Tőkebevételek

A tőkeköveteléseket az ún. kormányhitelek, valamint a Magyar Állam által devizában felvett, de forintban továbbkölcsönzött hitelek teszik ki, mely bevételek 2011-ben közel 4,2 milliárd forintot értek el.

A devizában felvett, de forintban továbbkölcsönzött hitelek államháztartási szereplőkkel korábban megvalósított projekteket finanszíroztak. Ilyen hitel a Várpalota és Régiója Környezetvédelmi Rehabilitációs Program volt, melynek visszafizetése hét önkormányzatot terhelt (Várpalota, Berhida, Pétfürdő, Öskü, Ősi, Tés, Balatonalmádi). Az Országgyűlés az év folyamán módosította a 2011. évi költségvetési törvényt, melynek során elengedte az önkormányzatok teljes állami tartozását. Az államháztartási törvény 14. §-ának (3) bekezdése alapján a tartozáselengedésből eredő költségvetési kiadással szemben olyan bevételt kell elszámolni, amely a tartozás megfizetéséből eredt volna. A tőkevisszatérülésként kimutatott összeg (3828 millió forint) az Áht. rendelkezésének végrehajtását is tartalmazza.

A kormányhitelek visszatérülése a volt rubel és dollár elszámolású országoknak korábban nyújtott kormányhitelek, illetve kereskedelmi szaldókövetelések bevételeit tartalmazza, a megtérülés időpontjában érvényes devizaárfolyamon. A bevételek a volt rubel relációból az Albániával szembeni követelések megtérüléséből keletkeztek, míg a dollárelszámolás mellett nyújtott kormányhitelek bevétele a nicaraguai tartozás visszatérüléséből származott. 2011-ben a 336,1 millió forint előirányzat 328,0 millió forint összeggel teljesült az árfolyam változása miatt.

2. Kiadási előirányzatok

2.1. Egyedi és normatív támogatások

Az egyedi és normatív támogatások a 2011. évben 212,0 milliárd forintot tettek ki, amely teljesítés a 214,9 milliárd forintos törvényi előirányzat 98,7%-ának felelt meg.

A bányabezárás keretében került sor a Bányavagyon-hasznosító Nonprofit Közhasznú Korlátolt Felelősségű Társaság által a szénbányászati szerkezetátalakításból átvett és a bányászati ágazatban jelentkező egyéb állami kötelezettségek vagyonértékesítésből nem fedezett részének finanszírozására. A jogcímcsoport 1,0 milliárd forintos éves folyósítással a törvényi előirányzaton teljesült.

A helyközi személyszállítási közszolgáltatások és vasúti pályahálózat működtetésének ellentételezése keretében került sor a MÁV-START Zrt., a GYSEV Zrt., az autóbusszal közösségi közlekedési szolgáltatást nyújtó társaságok személyszállítási közszolgáltatásaihoz, valamint a MÁV Zrt. és a GYSEV Zrt. fenntartásában lévő vasúti pályahálózatok működtetéséhez kötődő költségtérítések finanszírozására. Az év végére realizálódott, a törvényi előirányzat 99,8%-át kitevő, 207,8 milliárd forintos teljesülésből a MÁV-START Zrt. 153,0 milliárd forinttal, a MÁV Zrt. 21,0 milliárd forinttal, a GYSEV Zrt. 7,5 milliárd forinttal, míg az autóbusszal helyközi közlekedési közszolgáltatást biztosító társaságok 26,3 milliárd forinttal részesültek.

A MÁV Zrt.-nél a vasúti pályahálózat működtetéséhez kapcsolódóan a költségtérítésen felül 35,0 milliárd forint összegben többlettámogatási igény merült fel, amelynek finanszírozására szolgáló kötvénykibocsátáshoz állami készfizető kezesség biztosítása a MÁV Zrt. 35,0 milliárd forint összegű zártkörű kötvénykibocsátásához szükséges készfizető kezességvállalásról szóló 1290/2011. (VIII. 22.) Korm. határozat alapján történt meg.

Az Eximbank Zrt. kamatkiegyenlítése keretében került sor a szakosított hitelintézet által - a magyar áruk és szolgáltatások exportjának finanszírozása érdekében - nyújtott hitelek kamatának, valamint az e célt szolgáló finanszírozási költségek különbözetének a központi költségvetés részéről történő kiegyenlítésére. A jogcímcsoport 2,8 milliárd forintos éves folyósítással a törvényi előirányzat 50,5%-án teljesült. A kamatkiegyenlítési igény az előző évihez képest emelkedő kihasználtsága részben a növekvő hitelezési aktivitásra, részben az Eximbank Zrt. forrásköltségének növekedésére vezethető vissza.

Az egyéb vállalati támogatások termelési támogatása keretében került sor a mecseki uránbányászok baleseti járadékainak és egyéb kártérítési kötelezettségeinek átvállalására és az egyéb megszűnt jogcímek miatt járó támogatások kifizetésére.

A Mecsek-Öko Környezetvédelmi Zrt. által kiegyenlített, az uránbányászatban 1993. december 31-ig keletkezett baleseti járadékok és a munkavégzéssel kapcsolatos egyéb kártérítési kötelezettségek központi alrendszerből történő megtérítésének 225,0 millió forintos törvényi előirányzata 2011-ben, 11 havi támogatási igény kielégítésével, 215,6 millió forinton teljesült. Az egyéb megszűnt jogcímek miatt járó támogatások 5,0 millió forintos törvényi előirányzata az év végén 164,7 millió forint kifizetéssel zárt. A támogatás jellegéből adódóan a teljesülés törvényi felhatalmazás alapján, külön szabályozás nélkül is eltérhetett az előirányzattól.

2.2. Közszolgálati műsorszolgáltatás támogatása

A közszolgálati műsorszolgáltatás támogatásának éves összege magában foglalja a Közszolgálati médiaszolgáltatás támogatását (Médiaszolgáltatás-támogató és Vagyonkezelő Alap költségei, a Magyar Rádió művészeti együtteseinek támogatása, az NMHH prémiumévek programmal kapcsolatos kiadásai), illetve az üzembentartási díj átvállalását. A jogcím 2011. évi eredeti törvényi előirányzat összege 58,7 milliárd forint volt.

A 2011. év közben az alábbi módosítások történtek:

- a Nemzeti Média- és Hírközlési Hatóság a prémiumévek programmal kapcsolatos kifizetésekre 32,4 millió forint támogatásban részesült a prémiumévek programról és a különleges foglalkoztatási állományról szóló 2004. évi CXXII. törvény, valamint a 8/2005. (II. 8.) PM rendelet alapján;

- a Magyar Köztársaság 2011. évi költségvetéséről szóló 2010. évi CLXIX. törvény módosításáról szóló 2011. évi XXXII. törvény 3. §-ának (5) bekezdése az I. Országgyűlés fejezet 10/1 Médiaszolgáltatás-támogató és Vagyonkezelő Alap költségei alcím előirányzatát 5,0 milliárd forinttal csökkentette, és Média Tartalék képzését írta elő. Ez alapján jött létre az I. Országgyűlés fejezet 10/4 Média tartalék alcím, amely előirányzatra az 5,0 milliárd forint átcsoportosításra került;

- a védelmi felkészítés egyes kérdéseiről szóló 1105/2011. (IV. 22.) Korm. határozat alapján 5,0 millió forint támogatásban részesült a Médiaszolgáltatás-támogató és Vagyonkezelő Alap az MTV válsághelyzeti kommunikációs eszközparkjának fejlesztése céljából.

Összességében tehát az eredeti előirányzat év közben 37,4 millió forinttal nőtt. A 2011. évi módosított előirányzat 58,7 milliárd forint, melyből a 2011. évi teljesítés 53,7 milliárd forint volt. Így a módosított előirányzat 91,5%-ra teljesült.

2.3. Fogyasztói árkiegészítés

A 2011. évben az államháztartás központi alrendszere 108,3 milliárd forint fogyasztói árkiegészítést fizetett ki, amely 700,0 millió forinttal maradt el a törvényi előirányzattól. A tényadat törvényi előirányzathoz mért 99,3%-on történő alulteljesülése a kedvezményes utazások csökkenésével magyarázható, míg a kiutalások éves összege az előző évhez képest 900,0 millió forinttal emelkedett.

2.4 Lakástámogatások

A 2011. évben a XLII. „A költségvetés közvetlen bevételei és kiadásai” fejezet, 29. cím, 1. Egyéb lakástámogatások alcím törvényi előirányzata 126,0 milliárd forint volt, amelyhez 102,4%-os teljesítési szinttel 129,1 milliárd forint folyósítás társult. A 2011. évi felhasználás a 2010. évinél 12,4%-kal volt kevesebb. A teljesítés alakulásának főbb tényezői a következők voltak:

A 2011. évi költségvetési kiadás 59,1%-át - 76,3 milliárd forintot - a kiegészítő kamattámogatású és jelzáloglevéllel finanszírozott lakáshitelek kamattámogatása tette ki, ami a 2010. évi kifizetésekhez képest 15,6%-os csökkenést jelent. Ezen belül a kiegészítő kamattámogatásra fordított kiadás a 2010. évihez képest 29,5%-kal, míg a jelzáloglevéllel finanszírozott hitelek kamattámogatása 7,2%-kal csökkent. A kamattámogatott lakáshitelek állami támogatásának csökkenését az átlagos kamattámogatás és a hitelállomány csökkenése együttesen okozta.

A lakástakarék-pénztári megtakarításokhoz adott állami támogatásra fordított kiadás 11%-kal emelkedett, így 29,8 milliárd forint került e célra felhasználásra. A növekedés oka, hogy a megtakarítási forma egyre népszerűbb a lakosság körében, így folyamatosan nő a szerződések száma, továbbá a 2010. évi szabályozási változások rugalmasabbá tették a megtakarítás e módját.

A 2009. július 1-jétől nem igényelhető megelőlegezett lakásépítési kedvezményre fordított kiadás a 2010. évihez képest 2011-ben jelentősen, 26,1%-kal csökkent. Az e célra fordított kiadás - a megelőlegezési időszakra az ügyfelek helyett a Magyar Állam által fizetett kamatokkal együtt - 7,5 milliárd forintot tett ki.

A 2009. július 1-jétől szintén nem igényelhető, új lakások építéséhez, vásárlásához, három- és többgyermekesek esetében használt lakás vásárlásához, lakások bővítéséhez igénybe vehető lakásépítési kedvezményre fordított kiadás 3,5 milliárd forint volt, ami a 2010. évi értékhez képest 49,4%-os csökkenést mutat.

2.5. Családi támogatások, szociális juttatások

A családi támogatások körébe a családi pótlék, az anyasági támogatás, a gyermekgondozási segély, a gyermeknevelési támogatás, a pénzbeli gyermekvédelmi támogatások, az életkezdési támogatás, valamint az apákat megillető munkaidő-kedvezmény távolléti díjának megtérítése tartozik. A családi támogatások körébe tartozó ellátásokra biztosított 456,2 milliárd forintos előirányzat 99,0%-ra (451,5 milliárd forint) teljesült.

A családi pótlék 357,7 milliárd forintos előirányzata 98,8%-ra, kismértékben alulteljesült, melyet a tervezetthez képest alacsonyabb jogosulti létszám indokol.

A gyermekgondozási segély 65,1 milliárd forintos előirányzata a tervezés szintjén, 99,5%-ra teljesült (64,8 milliárd forint).

A gyermeknevelési támogatásban részesülők számának csökkenése következtében a 13,8 milliárd forintos előirányzat kismértékben alulteljesült (97,6%).

A jogosultak számának csökkenése miatt szintén alulteljesült az anyasági támogatás 5,9 milliárd forintos előirányzata (94,4%).

Az apákat megillető munkaidő-kedvezmény távolléti díjának megtérítése 104,5%-ra teljesült, mivel a munkaidő-kedvezményt igénybe vevők száma és a részükre kifizetett távolléti díj összege is növekedett.

A pénzbeli gyermekvédelmi támogatások előirányzata tartalmazza a rendszeres gyermekvédelmi kedvezmény, valamint a kiegészítő gyermekvédelmi támogatás fedezetét. A pénzbeli gyermekvédelmi támogatások 6,8 milliárd forintos előirányzata 102,4%-ra teljesült (7,0 milliárd forint), ami a rendszeres gyermekvédelmi kedvezményben részesülők száma növekedésének következménye.

Az életkezdési támogatás 4,9 milliárd forintos előirányzata 5,1 milliárd forintra (103,8%) teljesült, melyet a magasabb kapcsolódó kamatkiadások okoztak.

A jövedelempótló és jövedelemkiegészítő szociális támogatások elsősorban az egészségkárosodáshoz, megváltozott munkaképességhez és fogyatékossághoz, illetve a politikai okból elítéltek rehabilitációjához, továbbá egyes bányászellátásokhoz kapcsolódnak. Ide tartozik még a saját jogú nyugdíj kiegészítésére szolgáló rendszeres pénzbeli ellátásként folyósított házastársi pótlék és házastársi jövedelempótlék is, valamint egyéb szociális támogatások, mint pl. a cukorbetegek támogatása. Az ellátások egy része kifutó jellegű ellátás, amelyek esetében új megállapításra nem került sor.

Az ellátások finanszírozására előirányzott 145,6 milliárd forint 4%-kal a tervezett szint alatt teljesült, 139,8 milliárd forint költségvetési forrást igényelt.

Az egyes előirányzatok a tervezés során az előző évi teljesülés és a várható létszámváltozás figyelembevételével kerültek meghatározásra. Az ellátások összege - kivéve a mezőgazdasági járadék és a bányászok korengedményes nyugdíja összegeinek 3,4%-os emelését - 2011-ben nem emelkedett, így azzal a tervezés sem számolt.

A tervezettől való eltérés elsősorban a már kifutó jellegű ellátások jelentős mértékű alulteljesüléséből adódik. A mezőgazdasági járadék 89,4%-os, a házastársi pótlék, illetve házastársi jövedelempótlék 95,4%-os szinten teljesült. Ennek oka az ellátottak számának a vártnál nagyobb mértékű csökkenése.

A tervezettnél alacsonyabb szinten teljesültek az egészségkárosodott, illetve megváltozott munkaképességű személyek ellátásai is. Az egészségkárosodási járadék 98,7%-os, a megváltozott munkaképességűek járadékainak kiadásai 92,5%-os szinten teljesültek. Az alulteljesülés oka itt is az ellátotti létszám, elsősorban az új belépők számának csökkenéséből adódik, melynek fő magyarázata az ellátás folyósítás mellett végzett kereső tevékenységre vonatkozó szabályok szigorodása. A fogyatékossági támogatás és a vakok személyi járadéka előirányzat 96,8%-os szinten teljesült, melyet az alacsonyabb jogosulti létszám eredményezett.

A tervezett szinten teljesült a rokkantsági járadék finanszírozására fordított kiadás (99,4%) és a bányászok korengedményes nyugdíja, szénjárandóság kiegészítése és kereset-kiegészítése előirányzat (99,5%).

A politikai rehabilitációs és más nyugdíjkiegészítések előirányzat 3,4%-os túlteljesülésének oka a szépkorúak jubileumi juttatására jogosultak számának vártnál nagyobb mértékű növekedése.

Az egyéb támogatások (cukorbetegek támogatása, lakbértámogatás stb.) címen rendelkezésre álló forrás a tervezettől alacsonyabb szinten (93,4%) teljesült. Az alulteljesülés oka az ellátottak létszámának a tervezetthez képest nagyobb mértékű csökkenése.

A különféle jogcímen adott térítések körébe tartozó előirányzatok (egészségügyi feladatok ellátásával kapcsolatos hozzájárulás, illetve a terhességmegszakítás) többsége a tervezett szinten teljesült. Kivételt képez a közgyógyellátás, amelynél a tervezett előirányzat 5,4%-kal túlteljesült (27,6 milliárd forint), mivel a gyógyszerkeret kihasználtsága a tervezetthez képest kismértékben növekedett.

A folyósított ellátások utáni térítés a jövedelempótló és jövedelemkiegészítő szociális támogatásokkal összefüggő igazgatási feladatok elvégzésével kapcsolatos költségek fedezetéül szolgál. A tárgyévben a tervezett 1600,0 millió forint helyett 1603,1 millió forintot adott át a központi költségvetés a Nyugdíjbiztosítási Alap számára. A 0,2%-os többletigényt a nyugellátások és a baleseti járadék 2011. novemberi kiegészítéséről szóló 198/2011. (X. 5.) Korm. rendelet 5. §-ában meghatározott ellátások után járó egyösszegű kifizetés végrehajtási költségeinek megtérítése okozta.

2.6. A központi költségvetési szervek és fejezeti kezelésű előirányzatok kiadásai

2.6.1. A központi költségvetési szervek és a szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2011. évi - támogatással és saját bevétellel fedezett - kiadása 4730,7 milliárd forintra teljesült, amely összeg 525,9 milliárd forinttal, mintegy 12,5%-kal több a 2010. évi teljesítésnél.

Az eredeti kiadási előirányzat összességében 4246,2 milliárd forintot, a törvényi módosított előirányzat 4211,4 milliárd forintot tett ki. Ehhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat-maradványának igénybevétele, egyéb költségvetési mérlegsorokról (központi előirányzatok, céltartalékok, rendkívüli kormányzati intézkedések tartalék) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése. Mindezek alapján az év végi módosított előirányzat 1454,1 milliárd forinttal haladta meg az Országgyűlés által jóváhagyott mértéket. Ez 63,0 milliárd forint a Kormány hatáskörében (tartalékok átcsoportosításával) végrehajtott növekedésből, 894,4 milliárd forint pedig fejezeti hatáskörben (pl. maradvány-előirányzatosítás, fejezeti kezelésű előirányzatok intézményhez, illetve más fejezethez történő átcsoportosítása), 496,7 milliárd forint intézményi hatáskörben (pl. maradvány, többletbevételek előirányzatosítása,) végrehajtott előirányzat-növelésből adódott.

Ugyanakkor az év végi aktuális kiadási előirányzathoz viszonyított teljesülés/kifizetés 83,5% volt.

A központi költségvetési szervek és a szakmai fejezeti kezelésű előirányzatok 2011. évi kiadásainak alakulását az alábbi táblázat mutatja be:

 

 milliárd forint

 2010. évi teljesítés

 4204,8

 2011. évi eredeti előirányzat

 4246,2

 2011. évi törvényi módosított előirányzat

 4211,4

 2011. évi módosított előirányzat

 5665,5

 2011. évi teljesítés

 4730,7

2.6.2. Költségvetési szervek támogatása

A központi költségvetési szervek és a fejezeti kezelésű előirányzatok 2011. évi eredeti támogatása 2451,6 milliárd forint, a törvényi módosított előirányzat 2416,7 milliárd forint volt, ami az év folyamán összesen 65,5 milliárd forinttal, azaz 2,7%-kal növekedett. A Kormány felhatalmazáson alapuló hatáskörében összesen 63,0 milliárd forinttal, 2,6%-kal növelte az eredeti előirányzatot, a fejezeti hatáskörben végrehajtott módosítások további 2,5 milliárd forinttal növelték az eredeti támogatást.

Az általános tartalék (rendkívüli kormányzati intézkedések előirányzat: RKI) módosított, 93,7 milliárd forintos előirányzatából a Kormány döntései alapján a központi költségvetési szervek és fejezeti kezelésű előirányzatoknál összesen 56,5 milliárd forintot (az RKI 60,3%-a) használtak fel.

Az RKI-ból jelentősebb támogatást a következő célok kaptak:

- Közigazgatási és Igazságügyi Minisztérium: egyszerűsített honosításhoz kapcsolódó feladatok 1,9 milliárd forint, alkotmányozás előkészítése 0,8 milliárd forint, nemzeti konzultáció 0,9 milliárd forint;

- Vidékfejlesztési Minisztérium: GMO kártalanítás 3,9 milliárd forint, folyó kiadások és jövedelem-támogatások 1,8 milliárd forint;

- Belügyminisztérium: rendőrség, büntetés-végrehajtás, katasztrófavédelem támogatása 13,0 milliárd forint, tűzoltók túlszolgálati díja 7,1 milliárd forint;

- Nemzetgazdasági Minisztérium: Magyar Államkincstár 2,0 milliárd forint;

- Nemzeti Fejlesztési Minisztérium: MFB tőkeemelés 10,0 milliárd forint, fogászati turizmus támogatása 1,0 milliárd forint, kormányzati döntéselőkészítési és kommunikációs stratégiai feladatok 1,5 milliárd forint;

- Külügyminisztérium: egyszerűsített honosításhoz kapcsolódó feladatok 1,2 milliárd forint;

- Nemzeti Erőforrás Minisztérium: egyházi kiegészítő támogatás 1,6 milliárd forint, a Magyar Állami Operaház működése 0,6 milliárd forint, egyházi bérkompenzáció 0,6 milliárd forint, Tüskecsarnok 1,3 milliárd forint.

A 2011. évi bérkompenzáció, az ösztöndíjas és a nemzeti szakértők foglakoztatásának, a prémium évek program, létszámleépítés egyszeri kiadásainak fedezetére szolgáló céltartalék 33,9 milliárd forintos előirányzatából 17,5 milliárd forint növelte a központi költségvetési szervek előirányzatát.

A Nemzeti Adó- és Vámhivatal részére a költségvetési törvény előírása alapján fizethető jutalom 23,4 milliárd forinttal növelte a jóváhagyott előirányzatot. Az államháztartáson belül egyéb központi előirányzatról, vagyonfejezettől történt átcsoportosítások összesen 8,6 milliárd forinttal csökkentették; az 1316/2011. (IX. 19.) Korm. határozattal elrendelt zárolás 25,8 milliárd forinttal csökkentette a központi költségvetési fejezetek támogatási előirányzatait.

A támogatási előirányzatok változásainak összefoglalása:

 

 milliárd forint

 2011. évi eredeti előirányzat

 2451,6

 2011. évi törvényi módosított előirányzat

 2416,7

 A Kormány jogkörében módosítva, ebből:

 

 - RKI tartalék terhére előirányzat növelés

 +56,5

 - Céltartalék terhére előirányzat növelés

 +17,5

 - NAV jutalom

 +23,4

 - Zárolás (1316/2011. (IX. 19.) Korm. határozat)

 -25,8

 - Államháztartáson belüli átcsoportosítások

 -8,6

 Fejezeti hatáskörű módosítás (átvétel önkormányzattól, K-600 előirányzatról)

 +2,5

 2011. évi módosított előirányzat

 2482,2

A módosítási kötelezettség nélkül túlléphető törvénysorokon összesen 61,1 milliárd forinttal teljesültek túl az előirányzatok. Nagyobb túllépés a Víz-, környezeti és természeti katasztrófa kárelhárítás 24,6 milliárd forint, a katasztrófaelhárítási célelőirányzat 35,3 milliárd forint összegű előirányzatot meghaladó igénybevételéből adódott.

A túllépések tételei a következők:

 

 

 millió forintban

 2010. évi CLXIX. törvényben szereplő felhatalmazás

 I. Megnevezés

 Túllépés

 9. melléklet 1. pont

 Jogi segítségnyújtás

 175,5

 9. melléklet 1. pont

 A büntetőeljárásról szóló tv. alapján megáll. kártalanítás

 177,6

 9. melléklet 1. pont

 Átadásra nem került ingatlanok utáni járadék

 350,3

 9. melléklet 1. pont

 Katasztrófaelhárítási célelőirányzatok

 35 289,4

 9. melléklet 1. pont

 Gyermektartásdíjak megelőlegezése

 496,0

 9. melléklet 1. pont

 GYES-en, GYED-en lévők hallgatói hitelének célzott támogatása

 6,2

 9. melléklet 2. pont

 Víz-, környezeti és természeti katasztrófa kárelhárítás

 24 595,6

 9. melléklet 3. pont

 Új Magyarország Fejlesztési Terv

 0,1

 Módosítási kötelezettség nélkül teljesülő előirányzatok túllépése összesen:

 61 090,7

2.6.3. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a 2011. évben 558 milliárd forint előirányzat-maradvány keletkezett (a 2010. évben 529 milliárd forint). A tárgyévi és az előző évi igénybe nem vett előirányzat-maradvány 602 milliárd forint, ami 18 milliárd forinttal (3%-kal) kevesebb, mint a 2010. évi (620 milliárd forint). A teljes előirányzat-maradvány megoszlása a következő:

 

 

 milliárd forintban, kerekítve

 Megnevezés

 Fejezeti kezelésű előirányzatok maradványa

 Intézményi maradványok

  Összesen

 Kötelezettségvállalással terhelt maradvány

 337

 227

 564

 Kötelezettségvállalással nem terhelt maradvány

 29

 9

 38

 Összes maradvány

 366

 236

 602

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződik (VM: 48 milliárd forint, NFM: 117 milliárd forint, Uniós Fejlesztések: 151 milliárd forint, NEFMI: 109 milliárd forint), amelynek 95%-a kötelezettségvállalással terhelt.

A maradvány keletkezésének jellemző oka, hogy egyes bevételek (pl. EU-s források) év végén folytak be (elköltésükre már nem volt lehetőség), továbbá az év végi támogatási többletek (rendkívüli kormányzati intézkedések előirányzatból) elköltése áthúzódik a következő évre. Ugyanígy a kiírt pályázatok érvénytelensége, szerződéskötések elhúzódása, valamint az utófinanszírozás rendszere miatt a pénzforgalmi teljesítés csak a következő évben realizálódik.

2.6.4. A bevételek és kiadások kormányzati funkciónkénti alakulása

Állami működési funkciók

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, a hozzájuk kötődő ágazati és célelőirányzatok tartoznak. Kiadásuk 2011-ben 495,5 milliárd forint volt, az előző évi teljesítésnél 221,2 milliárd forinttal (80,7%-kal) magasabb. A bevételek 19,6 milliárd forinttal - 132,7 milliárd forintra -, míg a támogatások 172,1 milliárd forinttal - 353,8 milliárd forintra - növekedtek.

A törvényhozó szervek kiadásainak döntő része - 18,2 milliárd forint - az Országgyűlés hivatali szervénél jelentkezett, a 2010. évi teljesítéshez képest érdemi változás nem történt.

A végrehajtó szervek összesített költségvetésének (454,2 milliárd forint) mintegy felét a minisztériumok igazgatási címei (222,0 milliárd forint) adják, további jelentős tételt képviselnek az irányításuk alá tartozó, igazgatási típusú feladatokat ellátó intézmények (171,6 milliárd forint). Ide sorolandóak még a szakmai fejezeti kezelésű előirányzatok (60,5 milliárd forint) is.

A végrehajtó szervek kiadása 218,6 milliárd forintos, csaknem duplájára történő növekedésének meghatározó - egyenként 100 milliárd forintot meghaladó - tételeit a fővárosi, megyei kormányhivatalok kialakítása és feladatátvétele miatti, illetve a Nemzeti Fejlesztési Minisztérium igazgatásánál a Magyar Fejlesztési Bank (MFB) tőkeemelésének végrehajtásához kapcsolódó összegek jelentették.

A fejezeti kezelésű előirányzatok 35,2 milliárd forintos csökkenését az „Új Magyarország Fejlesztési Terv” közel 45 milliárd forintos, illetve az Állami költségvetési kedvezményezettek sajáterő támogatása tétel több mint 4 milliárd forintos csökkenésének, valamint a kormányzati informatikai feladatok (3 milliárd forint), az agrár célelőirányzatok (2,4 milliárd forint), a Nemzetgazdasági Minisztérium célelőirányzatai (6,7 milliárd forint) és néhány kisebb tétel növekedésének egyenlege jelentette.

A minisztériumok kiadásainak növekedése alapvetően a Nemzeti Fejlesztési Minisztériumnál az MFB tőkeemelésének, a Vidékfejlesztési Minisztériumnál a vörösiszap-katasztrófa kártalanítási feladatai ellátásának költségeiből adódott.

Az intézményeknél a 132,7 milliárd forintos kiadásnövekedés szinte kizárólag a fővárosi, megyei kormányhivatalok kialakítása és feladatátvétele miatti változásból adódik.

A végrehajtó szervek bevételénél jelentkező 20,1 milliárd forintos növekedés meghatározóan a fővárosi, megyei kormányhivatalok feladatátvételével párhuzamosan átkerülő 58,5 milliárd forintos, a vörösiszap-katasztrófa kártalanítási feladatai ellátására átadott támogatásértékű 17,5 milliárd forintos bevétel növekedésének és az Új Magyarország Fejlesztési Tervnél jelentkező több mint 45 milliárd forintos, a Nemzetgazdasági Minisztérium célelőirányzatainál maradványátvezetés következtében jelentkező 6,7 milliárd forintos, illetve egyéb kisebb tételek csökkenésének egyenlegeként alakult ki.

A pénzügyi és költségvetési tevékenységek és szolgáltatások kiadása a 2011. évben 198,7 milliárd forint, bevétele 39,1 milliárd forint, támogatása 166,5 milliárd forint volt. Összességében a kiadás a 2010. évi teljesítéshez képest 2%-kal csökkent, a bevétel 21%-kal nőtt, a támogatás 2%-kal nőtt. A kiadási előirányzatok csökkenése alapvetően a NAV kiadásának csökkenéséből adódott. A bevételi növekedés nagyrészt a NAV bevételszerző tevekénységének eredménye. Az ágazatba tartozó intézmények kiadása (Wekerle Sándor Alapkezelő, KEHI, NAV, MÁK, GVH) 1,7%-kal csökkent.

A külügyi terület 2011. évi kiadása 65,9 milliárd forint, az előző évinél 22%-kal magasabb szinten teljesült. Bevétele 9,8 milliárd forint, 2,0 milliárd forinttal nagyobb, mint az előző évi, a támogatása - 54,9 milliárd forint, közel 15%-kal magasabb az előző évi teljesítésnél. 2011-ben a kiadások döntő részét a Külképviseletek Igazgatása címen megjelenő személyi juttatások, illetve a devizakiadások tették ki. A kiadások további részét főleg az Európai Unió, a NATO, valamint a különböző nemzetközi szervezetek felé vállalt kötelezettségeink teljesítése, valamint a 2011. évi magyar soros EU elnökség feladatainak költségei adták ki.

Az alapkutatás kiadásai 59,6 milliárd forintról 58,5 milliárd forintra (1,8%-kal) csökkentek, a támogatások 33,5 milliárd forintról 34,6 milliárd forintra (3,3%-kal) növekedtek a 2010. évi teljesítéshez képest.

A támogatás elsősorban a Magyar Tudományos Akadémia (intézményei és programjai), az ECOSTAT, a Nemzeti Kutatási és Technológiai Hivatal, illetve kutatással foglalkozó (köz)alapítványok tevékenységére szolgált.

Az OTKA forrásainak döntő része 2011-ben is az alapkutatásban jelentős szerepet betöltő állami felsőoktatási intézményi és MTA kutatóintézeti körbe került előirányzat-átadással (tehát nem kifizetésként). Az OTKA teljesítési adataként megjelenő 925,2 millió forint az államháztartáson kívüli szervezetek (vállalkozások, nonprofit szervezetek) támogatását jelenti.

A műszaki fejlesztés funkció 2011-ben már csak a KIM E-Közigazgatási Tudásportál ÁROP projekttel, valamint a Belügyminisztérium informatikai rendszerekkel összefüggő kiadásait tartalmazza. A funkcióhoz tartozó előirányzatok kiadása a radarrendszer-fejlesztésre nyújtott Kohéziós Alap projekt zárásával az előző évi 0,4 milliárd forintról 0,3 milliárd forintra változott.

Az egyéb általános közösségi szolgáltatások 2011. évi kiadása 60,8 milliárd forint volt, ami a 2010. évi teljesítéshez (74,2 milliárd forint) képest közel 18%-os csökkenést mutat. A bevétel 1,3 milliárd forinttal (8%-kal), a támogatás pedig 1,6 milliárd forinttal (3%-kal) csökkent. Az előirányzatok - a korábbi évekhez hasonlóan - döntően a KEKKH és a KSH feladatellátását szolgálták: a kiadási oldalon az előirányzat felhasználás 63%-ban a KEKKH, 34%-ban a KSH előirányzat teljesítéséből adódik. Az előző évi teljesítéshez viszonyítva a KEKKH kiadásai 31%-kal csökkentek, amelyek a 2010. évi egyszeri feladatok megszűnéséből (országgyűlési választások) adódtak. A KSH kiadásai 66%-kal nőttek, ennek oka, hogy 2011-ben egyszeri, nagymérvű feladat (népszámlálás) végrehajtására került sor.

A védelmi funkcióhoz sorolt központi beruházások, költségvetési szervek és szakmai fejezeti kezelésű előirányzatok teljesített kiadása a költségvetési évben 228,3 milliárd forint volt (a támogatás 217,0 milliárd forint).

A Honvédelmi Minisztérium prioritásként kezelte a haderő működőképességének fenntartását, professzionális jellegének erősítését, valamint Magyarország nemzetközi szerepvállalásaiból (Balkán, Afganisztán) és a szövetségesi kötelezettségekből adódó feladatok teljesítését.

A megvalósult haditechnikai fejlesztés területén meghatározóak: a Gripen vadászrepülőgépek bérleti díja, valamint a bérlettel összefüggő különböző fegyverzeti, elektronikai, híradós beszerzések, a pilóták pótlólagos képzéséhez kapcsolódó kiadások (összesen 27,5 milliárd forint értékben); a híradási és informatikai területeken folytatódó korszerűsítési program (2,1 milliárd forint); illetve a gépjárműprogram (1,7 milliárd forint).

A haderőképesség szinten tartása, fejlesztése és a nemzetközi katonai együttműködés zavartalan biztosítása érdekében a 2011. évben is kiemelt figyelmet kaptak a kiképzési feladatok. A hazai kiképzési feladatokra közvetlenül 2,0 milliárd forint fordított a Honvédelmi Minisztérium. E kiadások keretében valósultak meg a kiképzéstechnikai eszközök beszerzése és karbantartása, valamint az eszközök üzemeltetése. Az egyes kiképzőközpontok működtetésére, beleértve a személyi juttatás és a munkaadói járulék kiadásokat is, 3,2 milliárd forintot fordított a fejezet.

A nemzetközi feladatokra fordított kiadások 34,4 milliárd forintot tesznek ki, melyen belül kiemelkedő jelentőséggel bírnak a békeműveletekkel és válságkezeléssel, a katonai külképviseletek működtetésével, a NATO, az EU működéséhez és fejlesztéseihez való hozzájárulással, valamint a nemzetközi képzésekkel kapcsolatban felmerült kiadások (pl. kanadai repülőhajózó képzés 3,5 milliárd forint).

A Nemzetgazdasági Minisztérium és a Nemzeti Fejlesztési Minisztérium a védelmi funkció ellátásához a katasztrófavédelmi, polgári védelmi és nukleárisbaleset-elhárítási feladatok, az ágazati védelmi felkészítési feladatok, valamint a védelmi és biztonsági ipar versenyképességének támogatásával járult hozzá.

A Honvédelmi Minisztériumban - feladatai hatékonyabb ellátása céljából - 2011-ben az alábbi főbb szervezeti változások következtek be:

- A minőségi tisztképzés kialakítása érdekében - 2011 februárjában - a Zrínyi Miklós Nemzetvédelmi Egyetemből történő kiválással megalakult az MH Ludovika Zászlóalj, mely a Magyar Honvédség hadrendjébe tartozik.

- A légi vezetési és irányítási feladatok egységes rendszerben történő ellátása érdekében - új MH katonai szervezetként az MH Összhaderőnemi Parancsnokság alárendeltségében - 2011 februárjában megalapították az MH Légi Vezetési és Irányítási Központot.

- Az MH Dr. Radó György Honvéd Egészségügyi Központ beolvadt az MH Honvédkórház szervezetébe.

- A minisztérium felelősségi körébe kerültek egyes - korábban háttérintézmények által végzett - feladatok, így a belső ellenőrzés, a kétoldalú nemzetközi kapcsolattartás és a fegyverzetellenőrzéssel összefüggő tevékenység. Ezzel párhuzamosan megszüntetésre került a HM Belső Ellenőrzési Hivatal, valamint a Nemzetközi Együttműködési és Fegyverzetellenőrzési Hivatal. (A Honvédelmi Minisztérium, valamint az irányítása alá tartozó egyes szervezetek szervezeti és létszámracionalizálásának feladatairól szóló 103/2011. (IX. 23.) HM utasításban foglaltak alapján, 2011. október 15-ei kezdettel).

- Az MH Katonai Igazgatási és Adatfeldolgozó Központ, az MH Kelet- és Nyugat Magyarországi Hadkiegészítő Parancsnokságok bázisán megalakításra került az MH Hadkiegészítő és Központi Nyilvántartó Parancsnokság.

Az igazságszolgáltatási funkcióba tartozó szervek és fejezeti kezelésű előirányzatok kiadásai 2011-ben közel 110,4 milliárd forintot tettek ki, az előző évi teljesítésnél 4,7 milliárd forinttal kevesebbet. A 101,3 milliárd forintos támogatás 2,9%-kal, , míg a 9,6 milliárd forintot kitevő bevétel 13,5%-kal alacsonyabb az előző évinél.

A kiadások 66,1%-a a Bíróságok, 27,7%-a pedig a Magyar Köztársaság Ügyészsége fejezetnél jelenik meg (a fennmaradó 6,2% pedig az KIM Igazságügyi Szolgálata, az Igazságügyi szakértői és kutató intézetek, a Katonai Ügyészségek, valamint összességében 1,0% alatti mértékben egyéb célelőirányzat címeken).

A támogatás a Bíróságok esetében gyakorlatilag változatlan maradt, míg az Ügyészségnél közel 2,7 milliárd forinttal növekedett, tekintettel arra, hogy 2011 januárjától az ügyész kötelező részvétele a tárgyaláson létszámfejlesztést tett szükségessé. A Közigazgatási és Igazságügyi Minisztérium Igazságügyi Szolgálata 3,9 milliárd forintos kiadáscsökkenése a korábban az Igazságügyi Hivatal területi szerveiként működő megyei (fővárosi) igazságügyi hivataloknak a megyei (fővárosi) kormányhivatalok szervezetébe történő beolvadásának következménye.

A BM Szakértői Intézeteknél megjelenő 2,5 milliárd forintos csökkenést, a címnél szereplő Bűnügyi Szakértő és Kutató Intézetnek a rendőrségbe történő integrálása indokolja.

A saját bevételek a Bíróságoknál az előző évi (10,7%-os) meghatározó csökkenéshez képest jelentéktelen mértékben (1,2%-kal) tovább mérséklődtek. Az Ügyészségeknél az előző évi markáns - több mint a duplájára történő - növekedéssel szemben 30,7%-kal alacsonyabb a 2010. évi teljesítésnél, amely jellemzően az egyszeri, előre nem tervezhető működési bevételek csökkenésének az eredménye.

A rend- és közbiztonság funkcióba tartozó szervek és fejezeti kezelésű előirányzatok kiadásai összesen 299,7 milliárd forintot tettek ki 2011-ben, amely 4,8 milliárd forinttal magasabb az előző évi teljesítéshez képest.

A kiadások növekedését döntően a terrorizmus elleni fellépéshez szeptemberben létrehozott Terrorelhárítási Központ kiadásainak éves hatása, a Nemzeti Védelmi Szolgálat fejlesztése, a Rendőrség működésére fordított kiadások okozták. A végrehajtott zárolások és előirányzat csökkentések az ágazatot is érintették, de pl. a bérkompenzáció póttámogatása, az előző év maradványainak előirányzatosítása, továbbá a testületek működőképességét szolgáló, az év végén a rendkívüli kormányzati intézkedések tartaléka terhére juttatott töblettámogatások lényegesen javították a testületek költségvetési mozgásterét.

A Kormányprogramban meghatározott célokkal összhangban a Belügyminisztérium és az irányítása alá tartozó rendvédelmi szervek alapvető feladata a rend- és közbiztonság megerősítése, az állampolgárok védelmét, biztonságát szolgáló fejlesztések és szervezeti átalakítások következetes végrehajtása. A 2011. évi költségvetés által biztosított többletforrások lehetővé tették a rend- és közbiztonság jelentős fejlesztését, összhangban a Nemzeti Együttműködés Programja 2.6 pontjával, amely alapján a Rendőrség létszámát növelni szükséges és a szervezetet meg kell erősíteni.

A megújuló rendészet három pillére a terrorcselekmények felderítésére, megelőzésére, felszámolására 2010-ben létrehozott Terrorelhárítási Központ, a belső bűnmegelőzési és bűnfelderítési feladatokra 2011-ben megalakult Nemzeti Védelmi Szolgálat, valamint az Országos Rendőr-főkapitányság és alárendelt szervei, melyek együttesen, együttműködve látták el feladataikat.

A közbiztonság javítására kidolgozott kormányprogrammal összefüggésben 2010-ben létrehozott Terrorelhárítási Központ (TEK) 2011. évi teljesített kiadása 10,4 milliárd forint volt, amelynek fedezetéül 98%-ban költségvetési támogatás szolgált. A terrorcselekmények és az azokhoz kapcsolódó bűncselekmények felderítéséhez elengedhetetlenül szükséges anyagi és pénzügyi eszközök rendelkezésre álltak, a dologi kiadások 1,5 milliárd forintra, az intézményi beruházási kiadások 2,7 milliárd forintra teljesültek, így megvalósulhatott a digitális audio- és videotechnikai eszközök, lőszer, személyvédő felszerelések, ereszkedő eszközök, bevetési ruházat, speciális mesterlövész eszközök, speciális védőruhák, búvárfelszerelések beszerzése. A TEK objektuma védelmi rendszerének - személyi beléptető rendszerek, gépkocsi beléptető rendszer, riasztórendszerek, térfigyelő rendszerek - fejlesztése is teljesült, így biztosított, hogy a Központ megfeleljen a titokvédelmi előírásokban megfogalmazott informatikai, fizikai-biztonsági feltételeknek. A soros EU Elnökség kiemelt feladatot rótt a TEK-re, mivel megnövekedett mind a hazai, mind a külföldi - az elnökség sikerességét alapvetően befolyásoló - terrorfenyegetettség, nőtt a védett vezetők rendezvényeken történő nyilvános szereplése, ennek következtében bővült a személyvédelmet ellátók feladatköre.

A belső bűnmegelőzési és bűnfelderítési feladatokra a Rendvédelmi Szervek Védelmi Szolgálat jogutódaként 2011-ben megalakult Nemzeti Védelmi Szolgálat (NVSZ), melynek kiadásai 2011-ben közel 3,6 milliárd forintot tettek ki. A személyi juttatások 2,2 milliárd forintra, a dologi kiadások 0,5 milliárd forintra nőttek, a felhalmozási kiadások 0,3 milliárd forinttal teljesültek.

Az NVSZ hatékonyan alkalmazható eszközöket kapott annak érdekében, hogy feltárja és megfelelően kezelje a közszférában jelenlévő korrupciós, valamint a szakszerűséggel, a jogszerűséggel, a hivatással és a szolgálattal összeegyeztethetetlen más jelenségeket.

A Rendőrség 2011. évi kiadása 247,7 milliárd forint volt, mely az előző évihez képest 7,2 milliárd forinttal változott. A költségvetési támogatás mértéke emelkedett a 2010. évhez viszonyítva (215,9 milliárd forintra), mivel az objektív felelősségből származó közigazgatási bírságbevételek központosítása miatt kieső bevételt költségvetési támogatás váltotta ki. Ugyanakkor a 2010-ben kiszabott, de a 2011-ben befolyt 4,0 milliárd forint bírságbevételt a Rendőrség a közlekedésrendészeti feladatainak ellátására, valamint e feladatok ellátásához szükséges eszközállomány fejlesztésére, továbbá a rendőrségnek a közigazgatási bírsággal sújtandó közlekedési szabályszegésekkel kapcsolatos eljárása során ténylegesen felmerült, igazolt költségeinek fedezésére még felhasználhatta.

A források a Rendőrség állományát megillető járandóságokat az előző évivel közel azonos szinten biztosították (személyi juttatások 150,9 milliárd forint). A megfelelően képzett rendőri létszám növelése érdekében - a Kormány életpálya-modelljét figyelembe véve - képzési koncepciót dolgozott ki a tárca. Ennek értelmében a 2011. évben - több ütemben - összesen 4130 fő képzése és próbaidős rendőrré történő kinevezése indult el. A rendőri létszám növelését a 2011. évi Európai Uniós soros elnökségi feladatok ellátása is indokolta.

A Devecseri Rendőrőrs kivitelezése, valamint az informatikai és műszaki szakterületet érintő beszerzések (rendőri technikai, számítástechnikai, híradástechnikai eszközök, licencek) miatt a beruházási kiadások a 2010. évi 3,4 milliárd forintról 4,4 milliárd forintra emelkedtek. Az előző évi nagyságrenddel közel azonos felújítási kiadások (1,1 milliárd forint) elsősorban élet- és balesetveszély elhárító munkálatokat, akadálymentesítéseket, ún. hangulatjavító munkákat, a rendőrkapitányságok részleges felújítását, biztonságtechnikai rendszerek telepítését, továbbá a Készenléti Rendőrség helikoptereinek nagyfelújítását tették lehetővé.

Az Alkotmányvédelmi Hivatal (AH) nemzetbiztonsági törvényben előírt feladatainak ellátásához 7,0 milliárd forintos támogatással járult hozzá a költségvetés, a Nemzetbiztonsági Szakszolgálat (NBSz) támogatása 15,5 milliárd forintra teljesült. A két polgári nemzetbiztonsági szolgálatnál biztosított volt a zökkenőmentes működés, a tevékenység volumenének megőrzése, színvonalának megtartása, illetve esetenként javítása (pl. épületek gépészeti-, fűtés- és biztonságtechnikai korszerűsítése, szakmai eszközök, alaptevékenységhez kapcsolódó informatikai és kommunikációs rendszereken végzett beruházások stb). Prioritást élveztek a 2011. évben a Magyarország soros EU elnökségéből fakadó feladatok, valamint az egyszerűsített honosítási kérelem eljárásának működtetése.

A tűzvédelem területén, az Országos Katasztrófavédelmi Főigazgatóság (OKF) 2010. évi tényadataihoz képest a felhasználási adatok a kiadások tekintetében több mint kétszeres növekedést mutatnak (16,1 milliárd forintról 34,7 milliárd forintra nőttek). A növekedésnek három fő oka volt:

- a vörösiszap-katasztrófa miatt kialakult rendkívüli helyzet rendezésére 12,6 milliárd forintot használt fel az OKF a Katasztrófaelhárítási célelőirányzatok fejezeti kezelésű előirányzatból,

- a tűzoltók távolléti díjának rendezésére (a hivatásos önkormányzati tűzoltók, valamint az OKF irányítása alá tartozó hivatásos tűzoltók túlmunkájának megtérítésére) a rendkívüli kormányzati intézkedések előirányzatból 7,1 milliárd forintot biztosított a Kormány,

- a tűzvédelmi hozzájárulás és tűzvédelmi bírság fejezeti kezelésű előirányzatból 3,9 milliárd forint összegben a hivatásos és az önkéntes tűzoltóságok részére a laktanyaépítési beruházáshoz, felújításhoz, a tűzoltáshoz és műszaki mentéshez, valamint a tűzjelzési és monitoring lakossági riasztó-tájékoztató eszközök létesítésére, üzemeltetésére és az általa alapított, a szakágazat képzési feladatait ellátó oktatási intézmény részére tűzoltó célú szakképzéshez szükséges technikai eszközök, felszerelések fejlesztésének, felújításának céljára használt fel az intézmény.

A monitoring lakossági riasztó-tájékoztató rendszer (MoLaRi) kiépítése a 2011. évben tovább folytatódott, bővült a velencei-tavi, és megkezdődött a Tisza-tavi viharjelző rendszer bővítése is.

A hivatásos és az önkéntes tűzoltóságok műszaki-technikai eszköz-rendszerének fejlesztése a 2011. évre kidolgozott és elfogadott szakmai fejlesztési program alapján folyt. A tűzvédelmi bírságból és biztosítók tűzvédelmi hozzájárulásából származó bevételeket - a MoLaRi rendszer üzemeltetésén kívül - vízszállító tűzoltó-gépjárművek, középkategóriájú tűzoltó gépjárműfecskendők beszerzésére, modernizálásra, gépjárműfecskendők felújítására, eszközfejlesztésre, egyéni védőeszköz-kiegészítők, valamint a veszélyes üzemek közelében tevékenykedő tűzoltóságok speciális védőeszközeinek beszerzésére fordították, valamint tovább folytatódott a tűzoltólaktanyák építése és felújítása.

Az önkéntes tűzoltóságok normatív támogatására a 2010. évivel megegyező összeget (2,1 milliárd forintot) biztosított a költségvetés.

A büntetés-végrehajtási ágazat 2011. évi főbb feladatai a szervezet működésének fenntartása, a fogvatartottak elhelyezési körülményeinek javítása, a büntetés-végrehajtás gazdasági társaságainál a foglalkoztatás feltételeinek szélesebb körű biztosítása, valamint a személyi állomány helyzetének szintentartása volt. A kiadás a 2010. évi tényadatokhoz képest közel 1,0 milliárd forinttal emelkedett, 48,5 milliárd forint összegben teljesült. A kiadásokat 41,7 milliárd forint költségvetési támogatás fedezte, amely mellett az intézményi működési bevétel 6,3 milliárd forinttal teljesült. A pályázati tevékenység a 2011. évben tovább növekedett, 1,7 milliárd forint összegű projekt megvalósítása kezdődött meg. A személyi juttatások szintentartása mellett a dologi kiadások 1,2 milliárd forinttal, 18,1 milliárd forintra nőttek, amelyet főleg a likviditási problémák kezelése miatti többlettámogatások okoztak. A testület felhalmozási kiadásainak jelentős emelkedése (0,6 milliárd forintról 1,4 milliárd forintra) számottevő beruházási, felújítási munkálatokat tett lehetővé.

A 2011. évben folytatódott a férőhely-bővítési program is, felújításra és megnyitásra került a Fővárosi Büntetés-végrehajtási Intézet II. számú (Gyorskocsi utcai) objektuma, valamint emelkedett a Közép-dunántúli Országos Bv. Intézet I. számú (Baracska) objektumának férőhely-kapacitása is.

2011-ben továbbra is kiemelt célként jelent meg a fogvatartotti foglalkoztatás növelése. A 12 gazdasági társaság által foglalkoztatott fogvatartottak létszáma a 2010. évi bázis szinthez képest (3072 fő) 354 fővel növekedett, így a közfeladat végrehajtása 3426 fő átlagos létszámszinten teljesült. A fogvatartottak élelmezési ellátásában a mezőgazdasági kft.-k szerepvállalása egyre nagyobb mértékűvé vált.

Jóléti funkciók

A felsőfokú oktatás (az intézmények valamennyi funkciót tartalmazó és a fejezetek felsőoktatási célt szolgáló előirányzatai) tekintetében a kiadás az előző évi teljesítéshez (493,7 milliárd forint) viszonyítva 518,7 milliárd forintra, tehát mintegy 25,0 milliárd forinttal (5,1%-kal), míg a bevétel 309,6 milliárd forintra (24,4 milliárd forinttal, 8,5%-kal) emelkedett. Ugyanakkor a támogatás 204,3 milliárd forintra (13,2 milliárd forinttal, 6,1%-kal) csökkent.

E funkcióhoz tartoznak a felsőoktatási intézmények képzési és fenntartási feladatait, intézményi és központi infrastrukturális fejlesztéseit, a hallgatói juttatásokat, egyéb ösztöndíjakat, felsőoktatási szakmai fejlesztéseket és feladatokat, továbbképzéseket biztosító előirányzatok.

A jelentős mértékű bevételnövekedés és a támogatáscsökkenés döntően egyaránt a NEFMI felügyelete alá tartozó állami felsőoktatási intézményeknél jelentkezett

Az egyéb oktatás funkciót alkotó oktatási intézmények, háttérintézmények, regionális képző központok, alapítványok, közalapítványok, nonprofit társaságok, egyes központi köz- és felsőoktatási, szakképzési feladatok, programok kiadása az előző évi teljesítéshez képest 108,6 milliárd forinttal (79,4%-kal) nagyobb összegben, 245,4 milliárd forintra teljesült. Ezzel párhuzamosan a bevétel 206,1 milliárd forintra (95,5 milliárd forinttal, 86,4%-kal), a támogatás 62,6 milliárd forintra (34,3 milliárd forinttal, 121,6%-kal) emelkedett. A kiadási, támogatási és bevételi értékek rendkívüli növekedését elsősorban az Új Magyarország Fejlesztési Terv TÁMOP és TIOP oktatási projektjei keretében megvalósított fejlesztések kifizetései eredményezték.

2011-ben magasabb összegű támogatásban részesültek a határon túli oktatási feladatok, a kedvezménytörvény alapján biztosított oktatási támogatások, a Nemzeti Tehetség Program, a regionális képző központok, valamint a Nemzeti Szakképzési és Felnőttképzési Intézet.

A központi költségvetésben az egészségügyi funkción összesen 197,0 milliárd forint kiadás, 69,4 milliárd forint támogatás állt rendelkezésre. E funkcióhoz elsődlegesen az Emberi Erőforrások Minisztériuma, a Honvédelmi Minisztérium és a Nemzeti Fejlesztési Minisztérium felügyelete alá tartozó egészségügyi intézmények költségvetése tartozik.

Fentieken túl a költségvetés 2011-ben is jelentős összeggel biztosította a légimentés-eszközpark és az altató-, lélegeztetőgépek, monitorok bérlésével, valamint az oltóanyagok beszerzésével összefüggő forrásokat, továbbá sor került a társadalmi szervezetek, köztestületek támogatására is.

A sport és szabadidős tevékenységek és szolgáltatások funkción összesen 22,3 milliárd forint kiadás teljesült, amelyből a sportkiadások összesen 21,7 milliárd forintot tettek ki.

A sport területén az állami feladatok ellátására a források biztosítottak voltak. A sportcélú támogatások jelentős része a Nemzeti Erőforrás Minisztériuma fejezetben állt rendelkezésre. A fejezet részére biztosított támogatás lehetővé tette, hogy 2011-ben is megfelelően legyenek végrehajtva az államnak az utánpótlás-neveléssel, versenysporttal, szabadidősporttal, sportlétesítmények üzemeltetésével és fejlesztésével, sportági szakszövetségek támogatásával, sportegészségügyi feladatok elvégzésével, doppingellenőrzéssel kapcsolatos feladatai.

Év közben a Kormány további többletforrás biztosításáról gondoskodott, melyből célzott programok, feladatok valósultak meg. [A Kormány a Kaposvári Rákóczi Bene Ferenc Labdarúgó Akadémia, valamint az MLSZ utánpótlás-neveléssel összefüggő egyéb feladatainak támogatására 250,0 millió forintot, a Puskás-szobor költségeire 30,0 millió forintot, a Magyar-Lengyel Történelmi Zarándoklat és a Magyar-Lengyel Hagyományőrző Fesztivál rendezési költségeire 14,0 millió forintot, a siket sportolók és felkészítésükben közreműködő sportszakemberek jutalmazására 495,6 millió forintot, a 2011. évi Európa- és világbajnokságokon elért sporteredmények anyagi elismerésére 85,3 millió forintot, a Szervátültetettek 2011. évi Világjátékain és a Speciális Olimpia 2011. évi Nyári Világjátékain elért eredmények jutalmazására 121,0 millió forintot, a Nemzeti Kajak-Kenu és Evezős Olimpiai Központ (Szeged, Maty-ér) fejlesztésére 450,0 millió forintot, a Tüskecsarnok befejezésére pedig 1,3 milliárd forint többlettámogatást biztosított.]

2011-től a sportlétesítmények PPP konstrukcióban történő fejlesztésének költségei és a Formula-1-es világbajnokság rendezői jogdíjának forrása a Nemzeti Fejlesztési Minisztérium fejezetben található meg.

A kulturális tevékenységekre és szolgáltatásokra fordított 2011. évi kiadás 70,9 milliárd forint, ami 5,2%-kal marad el az előző évben teljesített 74,8 milliárd forinttól. A bevételek 21,4 milliárd forintban realizálódtak, mely 2010-hez képest 13,1%-os csökkenést jelent.

A kulturális terület támogatása 2011-ben 50,9 milliárd forint volt, amely közel azonos az előző évi támogatással (51,0 milliárd forint). Megállapítható tehát, hogy az ágazat esetében tapasztalható kiadáscsökkenés elsősorban a bevételek csökkenésének tudható be, melynek jelentős részben az az oka, hogy az új szerződések esetében a nagyberuházásokhoz kapcsolódó megelőző régészeti feltárások elvégzésére már nem a Nemzeti Örökségvédelmi Központ, hanem a területileg illetékes megyei múzeumok a jogosultak.

Az év első felében Magyarország látta el az Európai Unió Tanácsának soros elnöki tisztjét, melynek kiadásai a Külügyminisztérium fejezetében, egy előirányzaton kerültek megtervezésre, így az elnökségi kulturális események kiadásait is a Külügyek funkciócsoport tartalmazza. 2011-ben ünnepeltük továbbá Liszt Ferenc születésének 200. évfordulóját. A kapcsolódó rendezvényekre a kulturális tárca 0,5 milliárd forint támogatást biztosított, melyből 0,1 milliárd forint az emlékévhez illeszkedő közművelődési pályázatot gondozó Balassi Intézethez került átcsoportosításra.

Közhasznú és gazdasági társaságok feladatainak ellátására 7,5 milliárd forint szolgált, alapítványok és közalapítványok összesen 1,6 milliárd forint támogatásban részesültek. Az előadó-művészeti törvény alapján kiírt pályázatokra a tárca 1,2 milliárd forint támogatást biztosított, mely az NKA Igazgatóságához került lebonyolítási céllal átcsoportosításra. A Mátyás-templom műemléki rekonstrukciós programjának folytatását 2011-ben - az előző évhez hasonlóan - 0,4 milliárd forintnyi központi beruházás tette lehetővé. A Központi Statisztikai Hivatal és a Magyar Tudományos Akadémia könyvtárainak működését 0,7 milliárd forint támogatás biztosította.

2011-ben jelentős folyamatok indultak el a magyar filmipar megújítása érdekében, a Magyar Nemzeti Filmalap Zrt. (Filmalap) létrehozásával megkezdődött a Magyar Mozgókép Közalapítvány elmúlt évek során felhalmozott tartozásállományának konszolidációja, és a filmtámogatások rendszere új alapokra helyeződött. A Filmalap számára juttatott költségvetési források ugyanakkor a Pénzügyi és költségvetési tevékenységek és szolgáltatások funkcióhoz kerültek besorolásra, hasonlóan más, az MNV Zrt. tulajdonosi joggyakorlásával kapcsolatos kifizetésekhez.

Gazdasági funkciók

Tüzelő- és üzemanyag, valamint energiaellátási feladatok funkció (Országos Atomenergia Hivatal, Magyar Energia Hivatal, Új Magyarország Fejlesztési Terv, Paksi Atomerőmű és Kiégett kazetták átmeneti tárolója leszerelésének előkészítése) kiadási előirányzata 8,1 milliárd forint volt, ami az előző évinél 4,9 milliárd forinttal (38,0%-kal) alacsonyabb. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - saját bevételből (5,7 milliárd forint) látták el, a költségvetési támogatásuk nem éri el a 0,1 milliárd forintot. A kiadások (és annak forrásaként a saját bevételek) csökkenését elsősorban az Új Magyarország Fejlesztési Terv programjainak változása, valamint a Szénipari szerkezetátalakítási támogatás egyszeri jellege okozta.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 236 milliárd forintot tett ki, ami a 2010. évi teljesítéshez képest 99,0 milliárd forinttal alacsonyabb. A kiadások alakulását döntően a Vidékfejlesztési és halászati programok (51,6 milliárd forint), a Földhivatalok, Földmérési és Távérzékelési Intézet (25,0 milliárd forint), valamint a Mezőgazdasági Szakigazgatási Hivatal (24,7 milliárd forint) csökkenése befolyásolta. Megjegyezzük, hogy a Folyó kiadások és jövedelem-támogatásokra fordított kiadások 9,2 milliárd forinttal növekedtek. A saját bevétel 126,1 milliárd forint, ez 79,9 milliárd forinttal (39,3%-kal) alacsonyabb az előző évinél. A támogatás 121,3 milliárd forint, ami 3,0 milliárd forinttal magasabb az előző évinél.

A bányászat és ipar feladatait végző intézmények (Magyar Bányászati és Földtani Hivatal, Magyar Állami Földtani Intézet, Magyar Állami Eötvös Loránd Geofizikai Intézet), valamint az építésügyi feladatok 2011. évi összes kiadása 4,9 milliárd forint (ebből az intézményeké 4,1 milliárd forint), bevétele 4,5 milliárd forint (az intézményeké 3,3 milliárd forint), költségvetési támogatása 0,9 milliárd forint. A saját bevételi és támogatási előirányzatok az intézmények geológiai és bányászati hatósági engedélyezési, felügyeleti, illetve tudományos feladatainak, valamint az építésüggyel kapcsolatos szakmai feladatoknak a forrását biztosították.

A közlekedési és távközlési tevékenységek és szolgáltatások funkció kiadása 525,2 milliárd forint, bevétele 289,9 milliárd forint, támogatása 172,6 milliárd forint volt. Összességében a 2010. évi teljesítéshez képest növekedett a kiadás (84,5 milliárd forinttal, 119,2%). A bevétel 5,3 milliárd forinttal (98,2%), a támogatás 5,8 milliárd forinttal (96,8%) csökkent. A kiadások növekedését döntően a Közlekedésfejlesztési Koordinációs Központ (11,9 milliárd forint), az Útpénztár (12,9 milliárd forint), az Autópálya rendelkezésre állási díj (28,1 milliárd forint), az Informatikai feladatok (10,0 milliárd forint) és az Új Magyarország Fejlesztési Terv (75,5 milliárd forint) alakította, ugyanakkor a Hírközlési Hatóság kikerülése 26 milliárd forinttal, a Kohéziós alapból kapott támogatások csökkenése mintegy 29 milliárd forinttal csökkentette a kiadásokat.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 653,4 milliárd forint, ami 126,3 milliárd forinttal (24%-kal) nagyobb a 2010. évi teljesítésnél. A bevételek 464,1 milliárd forintos teljesítése 97,9 milliárd forinttal (26,7%-kal), a támogatások 194,0 milliárd forintos összege 27,0 milliárd forinttal (16,2%-kal) magasabb az elmúlt időszakhoz viszonyítva. A növekedést döntően az Új Magyarország Fejlesztési Terv programjainak (137,5 milliárd forint kiadás, 111,6 milliárd forint bevétel, 24,3 milliárd forint támogatásnövekedés) elindítása befolyásolta.

A környezetvédelem intézményi és ágazati célfeladatainak kiadása 235,0 milliárd forint volt, ami az előző évi teljesítéshez képest összességében 57,8 milliárd forinttal (32,6%-kal) nőtt. Az intézmények (Vízügyi és Környezetvédelmi Központi Igazgatóság, Nemzeti park igazgatóságok, Környezetvédelmi, természetvédelmi és vízügyi hatósági szervek, Környezetvédelmi és vízügyi igazgatóságok) 2011. évi kiadásai 93,5 milliárd forintot tettek ki. A kiadás további döntő részét az Új Magyarország Fejlesztési Terv (80,6 milliárd forint) teljesítése okozta. A kiadásokat a 2010. évvel összehasonlítva nagyobb mértékben a Környezet és energia Operatív Program projektjei, a Vörösiszap-katasztrófa elhárítási feladatai és a Zöld Beruházási Rendszer végrehajtásainak feladatai befolyásolták. A 172,2 milliárd forintos bevétel 91,4 milliárd forinttal magasabb, a 50,0 milliárd forintos támogatás 26,1 milliárd forinttal alacsonyabb az előző évinél. A bevételi növekedést döntően az Új Magyarország Fejlesztési Terv bevételi teljesülésének növekedése befolyásolta, a támogatás csökkenését a Környezetvédelmi és vízügyi igazgatóságok, valamint a Kohéziós Alap támogatásból megvalósuló projektek támogatásának változása okozta.

Agrártámogatások

A költségvetési törvény a mezőgazdasági termelőknek 2011-ben összesen 125,9 milliárd forintot biztosított, melyet az európai uniós források és a mezőgazdasági vonatkozású költségvetési bevételek 470,4 milliárd forinttal egészítettek ki. Így együttesen 596,3 milliárd forintos támogatás állt a termelők rendelkezésére. Ebből a költségvetési törvényben a Vidékfejlesztési Minisztérium fejezetben összesen 272,9 milliárd forint szerepelt, melyből a központi költségvetési támogatás 125,9 milliárd forint, a költségvetési bevétel 2,0 milliárd forint, az EU-s bevétel pedig mintegy 145 milliárd forint volt.

Az átcsoportosítások, zárolások, illetve az előző évi maradványok előirányzatosítása után a Vidékfejlesztési Minisztérium fejezetben lévő kifizethető forrás összesen 414,1 milliárd forintra emelkedett, melyből ténylegesen 318,7 milliárd forint teljesült. A fejezet működésére és az agrár- és vidékfejlesztési támogatások finanszírozására a források folyamatosan rendelkezésre álltak.

A Vidékfejlesztési Minisztérium fejezetben szereplő előirányzatokon túl, 2011-ben közvetlen termelői és agrárpiaci támogatásokra összesen 197,9 milliárd forintot folyósítottak tisztán európai uniós forrásból.

2011-ben a költségvetési törvény Nemzeti támogatások alcímen 61,1 milliárd forint kiadási előirányzatot tartalmazott. Az év közbeni folyamatok hatására (törvénymódosítás, maradvány-felhasználás, átcsoportosítások, zárolások) a kifizethető összeg 61,5 milliárd forintra növekedett, melyből ténylegesen 56,6 milliárd forint felhasználása történt meg. Az alcímhez tartozó előirányzatok 2011-ben a következők szerint alakultak:

- A Folyó kiadások és jövedelemtámogatások törvényi előirányzata 55,3 milliárd forint volt. Az előirányzat az Európai Mezőgazdasági Garancia Alapból folyósítandó egységes területalapú támogatás nemzeti kiegészítése (top-up) kifizetéseinek, az Európai Bizottságnál notifikált nemzeti támogatások 2011. évi működésének, valamint a korábbi években működtetett agrártámogatások 2011. évi költségvetést terhelő kötelezettségvállalásainak finanszírozására szolgál. Az év közbeni folyamatok következtében 53,1 milliárd forintra csökkent a kiadásra felhasználható keret. A módosított előirányzatból 50,5 milliárd forint kifizetése megtörtént.

- A Fejlesztési típusú támogatások jogcímen az előző évek agrárfejlesztési támogatásainak áthúzódó kötelezettségvállalásai kerültek megtervezésre. 2011-ben a jogcím törvényi kiadási előirányzata 130,0 millió forint volt. Az átcsoportosítások és zárolások után a felhasználható összeg 129,4 millió forintra csökkent, melyből 122,7 millió forint kifizetésére került sor.

- A Nemzeti agrárkárenyhítés jogcím a nemzeti agrárkárenyhítési rendszerről és a kárenyhítési hozzájárulásról szóló 2008. évi CI. törvény alapján a termelők és az állam kölcsönös kockázat- és tehervállalásán alapuló támogatási konstrukció működtetéséhez biztosította a szükséges forrást. A költségvetési törvény 2,0 milliárd forint támogatást irányzott elő. Az előző évi maradvány és a mezőgazdasági gazdálkodók 2010-ben teljesített befizetései 6,4 milliárd forintra növelték az előirányzat összegét, melyből 4,2 milliárd forint kárenyhítési kifizetés teljesült, a 2010. évi mezőgazdasági káresemények (belvíz, viharkár, jégeső) vonatkozásában.

- A Nemzeti Erdőprogram magában foglalta az erdőtelepítés, erdőszerkezet-átalakítás, fásítás, az erdőfelújítás és a fenntartható erdőgazdálkodás támogatásait. A jogcímcsoport 2011. évi támogatása 919,3 millió forint. A módosított kiadási előirányzat 978,4 millió forint volt, melyből 2011. december 31-ig 894,1 millió forint került kifizetésre.

- Az Állattenyésztési feladatok kiadási előirányzata 750,0 millió forint volt. A rendelkezésre álló 909,9 millió forintos kiadási összegből 908,0 millió forintot folyósítottak tenyésztésszervezési feladatok támogatására.

A Központosított bevételek mezőgazdasági vonatkozású jogcímeinek tervezett előirányzata 2011-ben mindösszesen 4,2 milliárd forint volt, a ténylegesen befolyt bevétel 1,6 milliárd forintot tett ki.

- Az Erdészeti bevételek - erdőfenntartási járulék áthúzódó befizetése, erdővédelmi és erdőgazdálkodási bírság, illetve erdővédelmi járulék - befizetési kötelezettség előirányzata 260,0 millió forint volt, melyből 92,5 millió forint teljesült.

- A Termőföld védelmével, hasznosításával kapcsolatos költségvetési befizetés tervezett összege 3,1 milliárd forint volt, ami földvédelmi járulék, valamint földvédelmi és talajvédelmi bírság címen befizetett összegekből tevődik össze. A tényleges bevétel összesen 996,7 millió forintot tett ki.

- A Halgazdálkodási bevételekhez tervezett befizetés 230,0 millió forint volt. Állami halász- és horgászjegyek díja, halászati haszonbérleti díj, valamint halvédelmi bírság címeken összesen 17,5 millió forint befizetése történt meg.

- A Vadgazdálkodási tevékenység előirányzott díjbevételei együttesen 700,0 millió forint összeget tettek ki. A tárgyévi összes bevétel 451,9 millió forint lett.

Az Állat- és növénykártalanítás felülről nyitott előirányzat, tervezett kiadása 1,0 milliárd forint volt. Felhasználásának célja az állategészségügyről, valamint a növényvédelemről szóló törvényekben foglalt feladatok végrehajtásához források biztosítása. A rendelkezésre álló 1,1 milliárd forintos kiadási összegből 970,5 millió forintot folyósítottak ezen feladatok támogatására.

Az Árfolyamkockázat és egyéb, EU által nem térített kiadások soron az Európai Mezőgazdasági Vidékfejlesztési Alapból, az Európai Mezőgazdasági Garancia Alapból és az Európai Halászati Alapból származó, utólag fizetett támogatások árfolyam-különbözeteinek elszámolását tartalmazza. Az előirányzat finanszírozza az intervenciós felvásárlásokhoz kapcsolódó járulékos költségek EU által nem térített részét, a KESZ számlára történő rendezéseket. A költségvetési törvényben a tervezett kiadás és támogatás 1,3 milliárd forint volt. Az árfolyamnyereség következtében módosított előirányzat 7,2 milliárd forintra változott, melyből közel 7 milliárd forint teljesült.

A társfinanszírozásban megvalósuló vidékfejlesztési és halászati programok működésére 2010-ben a következő folyamatok gyakoroltak jelentős hatást:

- Folytatódott a 2007-2013. időszakra vonatkozó Új Magyarország Vidékfejlesztési Program (ÚMVP). A költségvetési törvény az ÚMVP intézkedésekre 192,2 milliárd forintot állapított meg, mely az évközi folyamatokra tekintettel 278,8 milliárd forintra módosult. 2011-ben a program céljaira 201,3 milliárd forint kifizetésére került sor.

- A 2007-2013. időszakra vonatkozó Halászati Operatív Program (HOP) 2011. évi eredeti előirányzata 3,6 milliárd forint volt, mely a 2011. évi maradvány előirányzatosításával 6,0 milliárd forintra módosult. Kifizetésre 1,5 milliárd forint került.

A 2011. évi költségvetési törvény vidékfejlesztési és halászati programokra - ÚMVP és HOP - összesen 195,8 milliárd forint kiadási előirányzatot tartalmazott. Év közben az e célra felhasználható forrás 284,9 milliárd forintra módosult, a tényleges kifizetés 202,7 milliárd forintban teljesült.

Az Európai Unió által közvetlenül térített Egységes területalapú támogatásokra (SAPS) 2011-ben 176,1 milliárd forint kifizetés történt, melyet a tisztán hazai forrásból finanszírozott kiegészítő nemzeti támogatás (top-up) 28,1 milliárd forinttal egészített ki.

2.6.5. A központi beruházások kiadásai

A fejezetek központi beruházásaihoz kapcsolódóan 2011-ben 7,8 milliárd forint kiadás teljesült, amelyből 762,1 millió forintot tettek ki a fegyveres és rendvédelmi szervek lakástámogatásának előirányzatai. Az év folyamán 149 központi beruházás kivitelezése került jóváhagyásra és ezek közül 130 esetében történt ténylegesen pénzügyi felhasználás. 23 központi beruházás tárgyévi pénzügyi előirányzata érte el az egyenkénti 100 millió forintot. 100 millió forint feletti éves kifizetés - a lakástámogatásokat kivéve - 14 központi beruházásnál realizálódott, míg a 3 milliárd forintot is kitevő legnagyobb mértékű teljesítés az Országos Orvosi Rehabilitációs Intézet rekonstrukciója kapcsán volt regisztrálható.

2.6.6. Szakmai fejezeti kezelésű előirányzatok uniós előirányzatai

Strukturális támogatások

Az I. Nemzeti Fejlesztési Terv keretében megvalósuló programok 2009. évben befejeződtek, így eredeti előirányzattal a program 2011-ben nem rendelkezett. Az egyes projekteknél megállapított szabálytalanság miatt, az év közben jelentkező kiadás 2,5 milliárd forint összegben teljesült, amelyet központi költségvetési támogatás és egyéb bevétel finanszírozott. A 2000-2006. közötti időszakban elfogadott, Kohéziós Alapból megvalósuló projektek uniós forrásra vonatkozó elszámolhatósági határideje 2010. december 31. napjával zárult. Az uniós forrásvesztés elkerülése érdekében a Kedvezményezett az egyes környezetvédelmi, közlekedési projektnél hosszabbítási kérelmet nyújtott be az Európai Bizottságnak, amely a 2011. és a 2012. évekre még kiadást generálhat. A fejlesztések egy része nem fejeződött be az eredeti határidőre, így a kedvezményezettek részére teljesített kifizetés az eredeti 19,8 milliárd forint összegű előirányzat 76,8%-ában - 15,2 milliárd forintban - teljesült.

Az Új Magyarország Fejlesztési Terv (Új Széchenyi Terv, ÚSZT) keretében éves szinten a kifizetések némiképp lassultak, és az eredeti 1124,7 milliárd forintos előirányzathoz képest 1022,3 milliárd forint összegű bruttó kifizetés teljesült, mely magába foglalja a 118,1 milliárd forint összegű maradvány felhasználást is. A maradvány két tételből tevődik össze. Egyrészt a XIX. Uniós fejlesztések fejezeten belüli 116 milliárd forint összegű, technikai jellegű maradvány-átcsoportosításra került sor 2011 első két hónapjában, másrészt 2,1 milliárd forintnyi 2012. évi maradvány-átadás sem történt meg a Kincstár felé 2012. január 31-ig, ami szintén a 2011. évi maradvány előirányzatot növelte. A maradvány összegeket figyelmen kívül hagyva az ÚSZT fejezeti kezelésű előirányzatáról a kedvezményezetek felé 2011-ben összesen 904,2 milliárd forint kifizetés teljesült, ami a törvényi előirányzathoz képest 80,4%.

2007-től a 2011. év végéig az ÚSZT által teljesített összes kötelezettségvállalás elmaradt az időarányostól, a 2011. év végéig a 2007-2013-as európai uniós költségvetési periódusban Magyarország részére rendelkezésre álló 8200 milliárd forint összegű keret 64%-át érte el, 5239,2 milliárd forint összegben. Az Operatív Programok 2007-2011. közötti teljesülésére negatív hatással voltak a szabálytalanságokkal érintett, uniós finanszírozásból kikerülő projektek és a 2010-2011-ben az akciótervekből törölt projektek következtében szabaddá váló kötelezettségvállalási keretek.

A 2011. évben a kifizetés üteme az előző évek azonos időszakához képest dinamizmust mutat, azonban az ÚSZT-re teljesített összes kumulált kifizetés továbbra is jelentősen elmarad az időarányostól, 2011. év végéig a rendelkezésre álló keret 26%-át érte el, 2133,3 milliárd forint összegben. Az egyes operatív programok alakulása igen nagy különbséget mutat. A legjobban teljesítő Gazdaságfejlesztés Operatív Program (GOP) keretében a források mintegy 60%-a már kifizetésre került. Az átlagos kifizetési arány mintegy 40%, ugyanakkor a legrosszabbul teljesítő Környezet és Energia Operatív Program (KEOP) keretének csak 14%-a került kifizetésre.

A strukturális kiadások elvárt szint alatti teljesülése nagyrészt a sajáterő hiányával, a támogatási konstrukciók alacsony meghirdetési arányával, az intézményrendszer működésével, az operatív programokból finanszírozott támogatási konstrukciók tervezésével hozhatók összefüggésbe. Ennek érdekben a Kormány 2011-ben elfogadott 1423/2011. (XII. 6.) Korm. határozatában írt elő feladatokat (pl. eljárási határidők rövidítése, projektfelügyeleti rendszer kialakítása, határidőre nem teljesítő projektek esetén a források átcsoportosítása) a programok kifizetéseinek gyorsítása érdekében, melynek hatása adott évben még nem érvényesülhetett.

Az INTERREG Közösségi Kezdeményezés Program a 2007-2013-as időszakban a kohéziós politika önálló célkitűzése lett Európai Területi Együttműködés (ETE) néven. Magyarország részvételével hét határ menti, két transznacionális és négy interregionális (INTERREG IVC, URBACT, ESPON, INTERACT) program került kidolgozásra. A programok uniós forrását az Európai Regionális Fejlesztési Alap, az Unió külső határain az Előcsatlakozási Támogatási Eszköz, valamint az Európai Szomszédsági és Partnerségi Eszköz biztosítják. A pénzügyi források túlnyomó többsége a határ menti programok keretében használható fel, melyekben a beavatkozás fő területei: helyi gazdaságfejlesztési kapcsolatok; város- és vidékfejlesztés; turizmus; emberi erőforrás fejlesztés; K+F; kultúra; egészségügy; oktatás; környezetvédelem; megújuló energia; közlekedési, információs és vízügyi együttműködés; jogi és közigazgatási együttműködés.

Az ETE programok 2011. évi eredeti kiadási előirányzata 22,0 milliárd forint volt, amely 15,4 milliárd forint uniós forrás felhasználását feltételezte.

Az ETE programok keretében megvalósuló projektekhez kapcsolódó forrásfelhasználás a 2011. évben elmaradt az eredeti előirányzat szerinti összegektől. Mindez azt eredményezte, hogy a tényleges kiadások 16,9 milliárd forint összegben - az eredeti előirányzat 76,8%-ában - teljesültek, amelyeket 11,5 milliárd forint európai uniós és egyéb bevétel finanszírozott.

Vidékfejlesztési támogatások

Az Új Magyarország Vidékfejlesztési Program (ÚMVP) keretében az EMVA-ból támogatott intézkedések eredeti kiadási előirányzata 192,2 milliárd forint, amiből 142,3 milliárd forint az uniós bevétel és 49,9 milliárd forint a támogatás.

Az előirányzatot növelte a visszafizetésekből befolyt 32,5 milliárd forint összegű bevétel és az 5,8 milliárd forint összegű maradvány. A módosításokkal a kiadási előirányzat 278,8 milliárd forintra emelkedett, amiből 201,3 milliárd forint kifizetés történt. A teljesítés a módosított előirányzat 72,2%-a. A program pénzügyi teljesítése elmaradt a tervezett előirányzattól. A kifizetések elmaradása főként azzal magyarázható, hogy az ügyfelek jellemzően nem hívták le a támogatás teljes összegét.

A 2007-2013-as programozási időszak felén túlhaladva a kifizetések gyorsítása állandó napirenden lévő feladat az uniós forrásvesztés elkerülése érdekében. A gyorsítást szolgáló intézkedések: a kifizetési kérelmek beadására rendelkezésre álló időszak módosítása, a támogatási kérelmek elbírálási határidejének lerövidítése, a csatolandó mellékletek számának csökkentése, illetve bizonyos dokumentumok esetében az elektronikus benyújtás lehetőségének bevezetése, új jogcímek meghirdetése (pl.: tejágazat szerkezetátalakítását kísérő állatjóléti támogatás).

A Halászati Operatív Program (HOP) 2011. évi eredeti kiadási előirányzata 3,6 milliárd forint, amiből 2,7 milliárd forint az uniós bevétel és 0,9 milliárd forint a támogatás. A korábbi évek maradványával együtt a 2011. évi előirányzat 6,1 milliárd forintra módosult. A 2011. évi kifizetések összege 1,5 milliárd forint teljesülést mutat. Az előirányzat alulteljesítésének oka, hogy a korábban megkötött támogatási kérelmek esetében lassan haladnak a kifizetések.

Az Európai Halászati Alapból (EHA) megvalósuló Halászati Operatív Program (HOP) a halászati ágazat számára biztosít komoly fejlesztési forrásokat. A rendelkezésre álló keret mintegy 70%-ában a tógazdaságok, intenzív rendszerek, halfeldolgozók építésére, felújítására és infrastruktúrájuk fejlesztésére (2. prioritási tengely) nyújt támogatást.

Egyéb európai uniós támogatások

Az egyéb európai uniós támogatások keretében kerülnek megtervezésre a Magyarország európai uniós tagságához kapcsolódó egyéb támogatások. E programok esetében jelentősebb összegű forrásfelhasználásra az Európai Gazdasági Térség (EGT) és a Norvég Finanszírozási Mechanizmusok keretében megvalósuló programok, a TEN-T közlekedési hálózat fejlesztésére irányuló programok, projektek, valamint a Szolidaritási Programok keretében került sor. Az EGT és Norvég Finanszírozási Mechanizmusok keretében megvalósított projektek az eredetileg előirányzott 11,7 milliárd forintnál 14,5%-kal magasabb összegben, mintegy 13,4 milliárd forint összegben teljesültek. A kötelezettségvállalási időszak korábbi zárását követően a kifizetési időszak - hosszabbítás nélküli - utolsó évét jelentette a 2011-es év. Általános tendenciát mutat, hogy a programidőszak végére futnak fel a kifizetések, így az előzőek szerinti túlteljesülés oka az, hogy a kötelezettségvállalási időszakot követően a kifizetések üteme nő, és az a programidőszak végére magasabb kiadási szintet eredményez. A TEN-T programok esetében a 2011. évre tervezett 9,1 milliárd kiadási szint megközelítőleg 50%-ban teljesült, 4,5 milliárd forint összegben. Ennek oka az, hogy néhány - meghosszabbított - nagyobb projekt megvalósítása áthúzódott a következő évekre. A Közösségi és Szolidaritási Programok keretében az egyes alapokból nyújtott támogatások összesen 2,9 milliárd forint összegű kiadást jelentettek a 2011. évben, amely az eredeti előirányzat szerinti 3,7 milliárd forint összeghez képest 72,9%-os teljesülést jelent.

2.7. Az elkülönített állami pénzalapok támogatása

Az elkülönített állami pénzalapok 2011. évi támogatási előirányzata 95,8 milliárd forintot tett ki. A Magyar Köztársaság 2011. évi költségvetéséről szóló 2010. évi CLXIX. törvény módosításáról szóló 2011. évi CXIV. törvény 9,0 milliárd forinttal csökkentette a Kutatási és Technológiai Innovációs Alap támogatását. Az alapok törvényi módosított előirányzata ezáltal 86,8 milliárd forint lett. A Központi Nukleáris Pénzügyi Alap részére, az értékállóságának biztosítása érdekében 0,8 milliárd forint többlettámogatást biztosítottak a 2011. évi költségvetésről szóló törvény és az atomenergiáról szóló 1996. évi CXVI. törvény 64. §-ának (2) bekezdése alapján. A Bethlen Gábor Alap a 1461/2011. (XII. 22.) Korm. határozat alapján további 1,5 milliárd forint eseti költségvetési támogatásban részesült. Így az elkülönített állami pénzalapok a 2011. évben összesen 89,1 milliárd forint költségvetési támogatásban részesültek, amely az éves módosított előirányzat 102,6%-a. Alaponként részletezve: a Munkaerőpiaci Alap 64,0 milliárd forint, a Kutatási és Technológiai Innovációs Alap 14,2 milliárd forint, a Központi Nukleáris Pénzügyi Alap 9,0 milliárd forint, a Bethlen Gábor Alap 1,9 milliárd forint, a Wesselényi Miklós Ár- és Belvízvédelmi Kártalanítási Alap pedig 14,0 millió forint támogatásban részesült.

2.8. Garancia és hozzájárulás a társadalombiztosítási alapok ellátásához

2011-ben garancia és hozzájárulás jogcímen a költségvetés 637,8 milliárd forinttal járult hozzá a társadalombiztosítási ellátások fedezetéhez. Ez az összeg minimális nagysággal (34,2 millió forinttal) több, mint a 2011. évi CXIV. törvénnyel módosított előirányzat.

Az összeg döntő része az Egészségbiztosítási Alap ellátásainak támogatását szolgálta, a 637,2 milliárd forint nagyságú teljesítés megfelel az előirányzatnak. Ebből az összegből 637,0 milliárd forint a költségvetésből járulék címen átvett pénzeszköz, ami megegyezik az előirányzattal. A pénzeszközátadás a biztosítási jogviszonyból származó jövedelemmel nem rendelkező személyek (nyugdíjasok, nappali tagozaton tanuló diákok stb.) után történik, személyenként és havonként 9300 forint összegben. További 0,2 milliárd forint a működésre fordított kiadások támogatását jelenti.

A Nyugdíjbiztosítási Alap korkedvezmény-biztosítási járulék jogcímen valamivel több mint 0,4 milliárd forint bevételhez jutott, ez minimális összeggel több, mint az előirányzat. Ezen a jogcímen - a törvényi előírásoknak megfelelően - már csak január hónapban volt teljesítés a 2010. decemberre vonatkozóan befolyt összeg alapján. A működési kiadások kiegészítésére közel 0,2 milliárd forint állt rendelkezésre.

2.9. Adósságszolgálattal kapcsolatos kiadások

Az államadóssággal kapcsolatos összes kiadás összege 1112,9 milliárd forint volt 2011-ben, amely összeg 48,5 milliárd forinttal (4,6%-kal) haladta meg az 1064,4 milliárd forintos eredeti előirányzatot. A módosított előirányzat 1079,4 milliárd forint volt, melyhez képest a teljesülés 3%-kal, 33,5 milliárd forinttal alakult magasabban.

A kamatkiadások túllépésének oka egyrészt a finanszírozási és a kamatkiadási szerkezet módosulása, másrészt a hozamszint emelkedése és a devizaárfolyam terveket meghaladó alakulása. A kedvező piaci helyzet hatására és az eredetileg tervezettnél nagyobb hiány finanszírozása miatt magasabb összegekben kerülhetett sor az államkötvények és diszkont kincstárjegyek kibocsátására, amely növelte ugyan a kiadásokat, de a Nyugdíjreform és Adósságcsökkentő Alaphoz került és a bevont állampapírok csökkentették a kamatkiadásokat.

A piaci értékesítésű államkötvények kamatkiadásai 1,3%-kal, azaz 8,0 milliárd forinttal haladták meg a tervezettet, és 607,8 milliárd forintot tettek ki. A terveket meghaladó kibocsátások 18,8 milliárd forinttal növelték a kiadásokat. A Nyugdíjreform és Adósságcsökkentő Alaphoz került és bevont állampapírok miatti kiadáscsökkenés 34,5 milliárd forintot tett ki. A nem piaci értékesítésű államkötvények jelentős része változó kamatozású, így a hozamok emelkedése 0,8 milliárd forint többletkiadást jelentett a költségvetés számára.

A kincstárjegyek kamatkiadása 6,0 milliárd forinttal szintén meghaladta az előirányzatot, ami gyakorlatilag csak a diszkont kincstárjegyeknél jelentkezett. Ez egyrészt a többletkibocsátás miatti plusz 8,0 milliárd forint kamatnak, másrészt a hozamok emelkedése miatti 2,7 milliárd forint többletkiadásnak, harmadrészt a Nyugdíjreform és Adósságcsökkentő Alaphoz került és bevont diszkont kincstárjegyek 4,7 milliárd forintos megtakarításának az eredménye. A lakossági kincstárjegyek kamatkiadása a terveknek megfelelően alakult.

A forinthitelek kamatkiadása 2,3 milliárd forinttal lett magasabb az előirányzott összegnél. Az eltérés oka, hogy a tervekhez képest a hitelek után fizetendő kamatszint magasabb szinten alakult, illetve a tervekben nem szereplő és az év végén átvállalt forinthitelek kamatkiadása növelte a kiadásokat.

A devizában fennálló adósság és követelések kamatkiadásai az eredeti előirányzathoz képest 31,9 milliárd forinttal, a 2011. július 30-án életbe lépő módosított előirányzathoz képest pedig 16,9 milliárd forinttal lettek magasabbak és 330,5 milliárd forintot tettek ki. A tervektől való eltéréseket egyrészt az eltérő árfolyam- és hozamhatások, másrészt a nagyobb devizakötvény-kibocsátás eredményezte, valamint az is, hogy a tervektől eltérő devizanemben és az évesre tervezett kamatfizetés helyett féléves fizetés mellett történt a kibocsátás.

Összességében az államadósság nettó kamatterhe az 1101,1 milliárd forint összegű bruttó kamatkiadás és a 103,5 milliárd forint összegű bruttó kamatbevétel különbözeteként 997,6 milliárd forint volt 2011-ben, amely összeg a módosított nettó kamat-előirányzathoz képest 10,7 milliárd forinttal kevesebb lett, az eredeti előirányzathoz képest pedig 4,3 milliárd forinttal lett több.

Az adósság- és követeléskezelés egyéb költségei címen keletkezett megtakarítás 0,4 milliárd forintot tett ki, melynek következtében 11,7 milliárd forint volt az elszámolt kiadás 2011-ben.

2.10. Társadalmi önszerveződések támogatása

A társadalmi önszerveződések támogatása kiadási tétel magában foglalja a pártok és pártalapítványok működésének támogatására átcsoportosítandó összegeket. A két cím 2011. évi eredeti előirányzata összesen 3,8 milliárd forintban, vagyis 100%-ban teljesült.

2.11. Állami vagyonnal kapcsolatos kiadások

Az állami vagyonnal kapcsolatos tételek alapvetően az állami vagyonról szóló 2007. évi CVI. törvény (Vtv.), a Magyar Fejlesztési Bankról szóló 2001. évi XX. törvény és a Nemzeti Földalapról szóló 2010. évi LXXXVII. törvény (Nfatv.) hatálya alá tartozó vagyonnal való gazdálkodással összefüggő kiadásokat foglalják magukban. Az Áht. rendelkezései szerint az állami vagyonnal összefüggő kiadások egy része megjelenik a központi költségvetés mérlegében, más részük (a kölcsönnyújtás) finanszírozási célú pénzügyi műveletnek minősül, amely nem érinti a központi költségvetés egyenlegét.

Az állami vagyonnal kapcsolatos költségvetési kiadások 633,3 milliárd forintot tettek ki a 2011. évben. Az év során megvalósult törvénymódosítás, illetve átcsoportosítások és zárolás a vagyon-kiadások eredetileg 106,4 milliárd forint összegű előirányzatát összességében 627,9 milliárd forintra módosították. Az állami vagyonnal kapcsolatos kiadások nagyságrendjét meghatározó változást a MOL-részvények vásárlására fedezetet biztosító 498,6 milliárd forint összegű törvénymódosítás jelentette.

Az állami vagyon felügyeletéért felelős miniszter az államháztartási egyensúly megőrzéséhez szükséges intézkedésekről szóló 1025/2011. (II.11.) Korm. határozatban elrendelt intézkedésekre figyelemmel, összességében 10 milliárd forintos kiadáscsökkentést rendelt el az MNV Zrt. és az MFB Zrt. számára. A kiadáscsökkentés a fejezeti tartalék és a felhalmozási (tőkeemelési és ingatlanberuházási) előirányzatok összegét mérsékelte. Az év második felében a 1316/2011. (IX. 19.) Korm. határozat 2011 szeptemberében ismételten zárolást rendelt el, mely további 5,0 milliárd forint kiadáscsökkentést eredményezett.

Az állami vagyonnal kapcsolatos kiadások között a felhalmozási jellegű kifizetések 540,9 milliárd forintos összege volt a meghatározó. Ezen belül 498,3 milliárd forintot tett ki a Magyar Olaj és Gázipari Nyrt. (MOL) részvényeinek megvásárlására fordított összeg.

Az OJSC „Surgutneftegas” mint Eladó és a Magyar Állam mint Vevő között 2011. május 24. napján létrejött a MOL 22 179 488 darab „A” sorozatú törzsrészvény megvásárlására kötött Részvény Adásvételi Szerződés. A részvények teljes vételára: 1 880 000 000 euró, amelyet devizában kellett megfizetni. A költségvetési törvény módosítása az állami vagyonért felelős minisztert hatalmazza fel a részvényvásárlásra, amelynek lebonyolításában az MNV Zrt. közreműködött. A MOL részvények adásvétele 2011. július 6-án lezárult, az állam tulajdonába került törzsrészvények tulajdonosi joggyakorlója az MNV Zrt. lett.

A Magyar Állam által megszerzett részesedés mértéke a MOL jegyzett tőkéjéből 21,22%, ami a társaság saját tőkéjéből 368 318 millió forint tőkerészt képviselt.

A MOL részvények fedezetét szolgáló előirányzat nélkül számított felhalmozási kiadások összege 42,6 milliárd forint volt. Ennek legnagyobb tételét a tőkeemelési részesedésvásárlási kiadások tették ki. A 2011. évben összesen 30,8 milliárd forint tényleges kifizetés történt a jogcímről az alábbi társaságokat érintve:

Az MFB Zrt. tulajdonosi joggyakorlása körébe tartozó társaságok:

 Nemzeti Lóverseny Kft.

 400,0 millió forint

 Magyar Lóversenyfogadás-Szervező Kft.

 1000,0 millió forint

 Regionális Fejlesztési Holding Zrt.

 600,0 millió forint

 Összesen:

 2000,0 millió forint

Az MNV Zrt. tulajdonosi joggyakorlása körébe tartozó társaságok:

 MALÉV Zrt.

 15 521,1 millió forint

 Rába részvényvásárlás

 8089,7 millió forint

 Nemzeti Eszközkezelő Zrt.

 2000,0 millió forint

 NISZ (korábbi Kopint-Datorg) Zrt.

 967,0 millió forint

 Hungaroring Zrt.

 500,0 millió forint

 Richter részvényvásárlás

 516,7 millió forint

 MALÉV Vagyonkezelő Kft.

 350,0 millió forint

 KÉZMŰ Np. Kft.

 300,0 millió forint

 ERFO Np. Kft.

 260,0 millió forint

 Gödöllői Kastély Np. Kft.

 150,0 millió forint

 ELI-HU Zrt.

 100,0 millió forint

 Egyéb

 66,2 millió forint

 Összesen:

 28 820,7 millió forint

A MALÉV Zrt. 2010. évi beszámolója alapján a társaság saját tőkéjének rendezése érdekében (a jegyzett tőke 2/3-áig) összesen 25 500 millió forint összegű forrás juttatása vált szükségessé. Első lépésben a MALÉV Zrt. tőkeemelésére 7,0 milliárd forint forrást juttatott a meglévő kiadási előirányzat terhére. A tőkerendezéshez a fentieken felül további 8,5 milliárd forint összegű - a Rendkívüli kormányzati intézkedések terhére biztosított - készpénzes forrásra, valamint közel 10 milliárd forint összegű nem pénzbeli hozzájárulásra (fennálló tulajdonosi kölcsönök és kamataik tőkésítése) volt szükség.

2011-ben további jelentős összegű részvényvásárlásra is sor került. A Kormány nem nyilvános határozatával elrendelte, hogy az MNV Zrt. a RÁBA Járműipari Holding Nyrt.-ben lehetőség szerint többségi, akár 100%-os befolyást szerezzen. Az MNV Zrt. összesen 9 925 979 darab, dematerializált, névre szóló, szavazati jogot biztosító, egyenként 1000 forint névértékű törzsrészvényre kapott érvényes elfogadó nyilatkozatot, amely a társaságban összesen 73,67 százalékos tulajdoni hányadot és a RÁBA Nyrt. 2011.december 12-i saját részvény (548 160 darab) száma mellett több mint 75%-os szavazati jogot (76,795%-is szavazati arányt) képvisel, a RÁBA Nyrt. alaptőkéjét megtestesítő 13 473 446 darab törzsrészvényre figyelemmel.

2011. december 19-én megtörtént az MNV Zrt. részéről az érvényes elfogadó nyilatkozatokkal érintett RÁBA részvények vételárának - azaz 9 925 979 darab részvény 815 forint ajánlati árral számított ellenértéke, összesen 8,1 milliárd forint átutalása.

A felhalmozási kiadások további jelentősebb összegét jelentették az ingatlanvásárlások, amelyek az eredeti 90,0 millió forintos előirányzattal szemben - előirányzat átcsoportosítások által biztosított forrásokból - közel 7 milliárd forint összegben teljesültek.

A kifizetések megoszlása a következők szerint alakult:

 az FTC pálya megvásárlása

 5000,0 millió forint

 a Millenáris épületegyüttes megvásárlása

 1920,0 millió forint

 egyéb ingatlanvásárlás

 49,6 millió forint

 Összesen:

 6969,6 millió forint

Az állami vagyon hasznosításával összefüggő kifizetések - a módosított előirányzattól kis mértékben elmaradva - 25,9 milliárd forintot tettek ki. E kiadások 40%-a, 10,9 milliárd forint a Termőföldért életjáradék programhoz kötődik. Ez az összeg több mint 20 ezer fő járadékösszegét tartalmazza.

Az állami tulajdonú gazdasági társaságok támogatására 9,5 milliárd forintot fordítottak a tulajdonosi joggyakorlók, amelynek legnagyobb tétele a Nemzeti Filmalap Zrt. 4,1 milliárd forint összegű juttatása volt. A támogatások zömét nonprofit társaságok kapták, és az azok által ellátott közfeladatok finanszírozását szolgálták. Itt jelent meg a MÁV-csoport dolgozóinak pénzügyi ösztönzésére biztosított 1,0 milliárd forint összegű kiadás is, amely azonban tartalmilag nem tekinthető társasági támogatásnak.

A Magyar Államot korábbi értékesítésekhez kapcsolódóan terhelő kiadások 25,6 milliárd forint összege alapvetően a környezetvédelmi projektek költségeit tartalmazza.

 Nitrokémia Zrt. környezetvédelmi támogatás

 4700,0 millió forint

 Mecsek-Öko környezetvédelmi támogatás

 7482,6 millió forint

 Simontornya, volt bőrgyár kármentesítése

 8300,0 millió forint

 Műszaki ellenőrzés

 50,0 millió forint

 Egyéb környezetvédelmi kiadás

 235,3 millió forint

 Összesen:

 20 767,9 millió forint

Az MNV Zrt. és a környezetvédelmi feladatokat ellátó állami tulajdonú társaságok (Mecsek-Öko Zrt., Nitrokémia Zrt.) között támogatási szerződések állnak fenn. A simontornyai bőrgyár kármentesítési munkálatait a Nitrokémia Zrt. végzi. A simontornyai kármentesítésre a Nitrokémia Zrt. és az MNV Zrt. által megkötött megbízási szerződés van érvényben. A kármentesítési munkák jóváhagyott feladatterv és kiírt közbeszerzési pályázatok alapján valósulnak meg.

A vagyongazdálkodás 24,0 milliárd forint összegű egyéb kiadásainak legjelentősebb tétele a Richter-részvényekre átcserélhető kötvények 10,7 milliárd forint összegű kamatterhe. Ez a kifizetés meghaladta a tervezett összeget, amelyre a költségvetési törvény lehetőséget adott.

Az érintett törvények szerint az MNV Zrt. és az MFB Zrt. szervezetének működéséhez szükséges forrást a központi költségvetésből kell biztosítani. E rendelkezés alapján biztosított az állam a társaságok működésének támogatására 8,7 milliárd forintot, amely az intézmények személyi juttatásait, azok járulékait, valamint a dologi és egyéb működési költségeket tartalmazta.

A 2011. év végén került megnyitásra új kiadási jogcímként a MALÉV Zrt. részére folyósított 5,0 milliárd forint értékű tulajdonosi kölcsön nyújtása. A Malév Zrt-nek nyújtott év végi kölcsön - tekintettel arra, hogy a megtérülés nem volt valószínűsíthető - költségvetési kiadásként jelent meg. A kiadás fedezetét a rendkívüli kormányzati intézkedések terhére történt előirányzat átcsoportosítás biztosította.

2011-ben is sor került előre nem tervezett, pénzforgalommal nem járó kiadások elszámolására. A 10,7 milliárd forint összegű pénzforgalom nélküli kiadások elszámolására alapvetően a Malév-tranzakciók miatt volt szükség. A Magyar Állam a Malév Zrt. tőkehelyzetére tekintettel tőkerendezést hajtott végre a légitársaságnál, amelyet részben pénzforgalom és költségvetési elszámolás nélküli követelésbeszámítással teljesített. A 2011-ben hatályos Áht. szerint e pénzforgalom nélküli tételek is elszámolhatók voltak a költségvetésben. Az MNV Zrt. a 2011. évben a Malév Magyar Légiközlekedési Zrt. tőkerendezéséből 9978,9 millió forint összeget pénzforgalommal nem járó, tulajdonosi kölcsön nyújtásból származó tőke- és kamatkövetelés beszámításával teljesítette.

A pénzforgalom nélkül megvalósuló ügyletek másik típusát a térítésmentes vagyonátadások jelentik. Az önkormányzatok részére az év során ingyenesen átruházható vagyontárgyak összesített bruttó forgalmi értékére a Kvtv. 10,0 milliárd forint összegű keretet határozott meg. Az ingyenes vagyontárgy átruházások megoszlása a 2011. évben a következő volt:

- Települési önkormányzatok részére 355,9 millió forint

- Társadalmi szervezetek részére 373,2 millió forint

Az állami vagyonnal kapcsolatos kiadások másik típusát a költségvetési egyenleget nem érintő, finanszírozási célú műveletekből származó kiadások jelentik. A 2011. évben a tulajdonosi kölcsönök nyújtása növelte az állam finanszírozási igényét.

Az Áht. 109. §-ának (8) bekezdése szerinti, az állami vagyon felügyeletéért felelős miniszter engedélyével megvalósítható tulajdonosi kölcsön kifizetések tervezett és tényleges összegei a következők szerint alakultak:

 

 

 millió forint

 Társaság

 2011. év terv

 2011. év tény

 MALÉV Zrt.

 5700

 4200

 FŐKEFE, ERFO, KÉZMŰ Np. Kft.

 180

 0

 Gödöllői Kir. Kastély Nonp. Kft.

 0

 32

 Hollóházi Nonprofit Kft.

 0

 44

 Összesen

 5880

 4276

2.12. Kormányzati rendkívüli kiadások

A kormányzati rendkívüli kiadások mérlegsoron 2011-ben 16,1 milliárd forint kiadás teljesült, amely megközelítette az előirányzatot (98,0%). A mérlegsor legnagyobb tételét a volt egyházi ingatlanok tulajdoni helyzetének rendezésére a tervnek megfelelően kifizetett, összesen 11,6 milliárd forint jelentette. A fennmaradó részből az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2,6 milliárd forintot, az 1947-es párizsi békeszerződésből eredő, az 1997. évi X. törvény alapján járó kárpótlási életjáradék 1,8 milliárd forintot, mindezek folyósítási költségei pedig 94,1 millió forintot tettek ki.

2.13. Kezességérvényesítés

A 2011. évi költségvetési törvény 45-53. §-ai határozzák meg az állami kezesség- és viszontgarancia-vállalás lehetőségeit. Az alábbiak a törvényi rendelkezések sorrendjében mutatják be a kezességállományokat, a törvényben jóváhagyott kezesi, illetve viszontgarancia-keretek kihasználását és az egyes kezesség- és viszontgarancia-típusokkal kapcsolatos beváltásokat.

Az állam által vállalt kezesség és viszontgarancia érvényesítésére a 2011. évi költségvetés 35,3 milliárd forint összegű előirányzatot tartalmazott tíz alcímre bontva. Az előirányzat külön módosítás nélküli túllépésére a 2011. évi költségvetési törvény 9. számú mellékletének 1. pontja adott felhatalmazást.

A tényleges kifizetés 29,5 milliárd forint volt. Az előirányzat alulteljesítésének alapvető oka, hogy a kis- és középvállalkozások (kkv-szektor) finanszírozásához kapcsolódó állami viszontgaranciák, illetve a lakáshitelekhez vállalt állami kezességek érvényesítése az elmúlt évekkel ellentétben kedvezőbben alakultak a vártnál, azok jelentősen csökkentek.

1. A költségvetési törvény 45. §-a (1) bekezdésének felhatalmazása alapján 100 milliárd forint keret mértékéig adhatott felhatalmazást a Kormány egyedi állami kezesség vállalására 2011-ben. E keret terhére kezességvállalás 2011-ben nem történt. Egyedi kezességbeváltás címén 7,1 milliárd forintot fizetett az állam a Vértesi Erőmű Rt. által felvett hitelhez vállalt kezesség érvényesítése miatt. A Vértesi Erőmű Rt. retrofit programjához - ezen belül az Oroszlányi Erőművében megvalósítandó kéntelenítő beruházáshoz - kapcsolódó készfizető kezesség vállalása a 1028/2002. (III. 26.) Korm. határozat alapján történt. A hitelező bank a társaság csődeljárása miatt mondta fel a hitelt még a 2010. évben, az állami kezesség érvényesítése a 2011. év elejére húzódott át.

2. A 2011. évben hatályos államháztartási törvény lehetővé tette, hogy a nemzetközi fejlesztési intézmények által nyújtott hitelekhez összegszerű korlátozás nélkül adhasson a Kormány felhatalmazást egyedi állami garancia vállalására. Ilyen garancia vállalására és érvényesítésére nem került sor a 2011. év során.

3. A költségvetési törvény 46. §-ának felhatalmazása alapján 40,0 milliárd forint összegű állomány mértékéig vállalhatott a nemzetgazdasági miniszter - a nemzeti erőforrás miniszterének javaslatára - 2011-ben kiállítási garanciát. E felhatalmazás alapján 6 kiállításhoz kapcsolódva történt garanciavállalás, melyeket az általános indokolás mellékletei között szereplő, „Kiállítási garanciavállalások a 2011. évben” című táblázat mutat be részletesen. (A vállaláskori érték a kiállítási garancia vállalásáról szóló, az államháztartásért felelős miniszter által kibocsátott kötelezvény aláírásának napján érvényes árfolyamon számított összeg. A garanciaállományok 2011. év végi adatai az eltérő árfolyam miatt nem egyeznek meg a vállaláskori értékkel.) A költségvetési törvényben a 2011. évre meghatározott keret a korábbi években vállalt és még élő állomány, valamint az újonnan vállalandó kötelezettségek együttes összegére értendő. A 2011. évi keret kihasználtsága - a 2010. évről áthúzódó állomány figyelembevételével - nem lépte egyszer sem túl az állományi mértéket. A kiállítások csak néhány hónapig láthatóak, így a keretet megszűnésük után nem terhelik tovább. A 2011. évben kiállítási garancia érvényesítése nem történt.

4. A Magyar Fejlesztési Bank Zrt. (MFB) pénzügyi műveletei kapcsán három típusú állami kötelezettségvállalási keretet határoz meg a költségvetési törvény (47. §). Az MFB forrásbevonásához (hitelfelvétel, kötvénykibocsátás) és a bank által harmadik fél javára, a Kormány döntése alapján nyújtott készfizető kezességekhez, bankgaranciákhoz, illetve hitelekhez a bankról szóló törvény szerinti állami kezesség társul. Az MFB által finanszírozott ügyletekhez kapcsolódó hosszú lejáratú devizahitelek árfolyamkockázatát - a Kormány döntése esetén - az állammal kötött árfolyam-fedezeti megállapodások kezelik.

E költségvetési keretek és azok kihasználtsága a következők szerint alakultak a 2011. év során:

 

 Keret

 Keret terhelése* 2011. XII. 31-én

 Keret-kihasználtság

 

 millió forint

 %

 Éven túli forrásbevonás

 1 400 000

 978 435

 65

 Készfizető kezesség, bankgarancia, hitelnyújtás

 600 000

 124 853

 21

 Árfolyam-fedezeti ügyletek

 1 600 000

 1 479 179

 92

 

 

 

 

 * A keret terhelésénél figyelembe veendő összeg nem egyezik meg az év végi állományi adatokkal, mivel nem a tényleges állomány, hanem a vállalás összege számítódik.

A 2011. évben az MFB részére az államháztartásért felelős miniszter és a tulajdonosi jogokat gyakorló miniszter 805,0 millió euró (190,0 milliárd forint) forrásbevonást hagyott jóvá, amelyből 640,0 millió euró összeget hívott le. A forrásbevonáshoz kapcsolódó keret terhére három új, éven túli lejáratú hitelfelvételre került sor, és kettő, a korábbi években felvett hitelt teljes egészében visszafizetett a bank.

A bank forrásbevonásaira kapott állami kezesség érvényesítésére 2011-ben nem került sor.

2011-ben a Kormány határozata alapján, jogszabályi állami kezesség melletti hitelnyújtásra és kezességvállalásra nem került sor. Az MFB az általa korábban nyújtott hitelekhez kapcsolódóan 189,8 millió forint értékben váltott be állami kezességet, melyből

- 6,3 millió forint a 317/2001. (XII. 29.) Korm. rendelethez kapcsolódó agrárhitel programhoz,

- 183,5 millió forint pedig az 1066/2009. (V. 11.) és a 1187/2009. (XI. 10.) Korm. határozathoz kapcsolódó TÉSZ hitelprogramhoz

kötődik.

Az árfolyam-fedezeti megállapodáshoz kapcsolódó keret terhére két programnál keretemelés történt, továbbá öt új megállapodás megkötésére került sor. Mindezek alapján összességében 223,0 milliárd forint értékben emelkedett az állami kötelezettségvállalás összege, amely új hitelprogramokhoz (MFB Agrár Forgóeszköz hitelprogram, MFB Fagykár 2011. évi Forgóeszköz hitelprogram, MFB Kisvállalkozói hitel, MFB Önkormányzati Infrastruktúrafejlesztési program, MFB Lakossági hitelprogram), illetve korábbi hitelprogramok keretemeléseihez (Agrár Forgóeszköz Vis Major hitelprogram, MFB Vállalkozásfinanszírozási program) kapcsolódik.

5. Az Eximbank Zrt. tevékenységéhez kötődő pénzügyi műveletek kapcsán három típusú állami kötelezettségvállalás keretét határozza meg a költségvetési törvény (48. §). A bankról szóló törvény szerint készfizető állami kezesség biztosítja az Eximbank Zrt.

- forrásszerzés céljából a kül- és belföldi hitelintézetektől elfogadott betéteinek és felvett hiteleinek, valamint kibocsátott kötvényeinek visszafizetését, továbbá

- a központi költségvetés terhére vállalt exporthitel-garanciaügyleteket és egyéb export célú garanciaügyleteket.

E költségvetési keretek és azok kihasználtsága a következők szerint alakultak az elmúlt időszak során:

 

 2010 keret

 2010 tény

 2010 kihasználtság

 2011 keret

 2011 tény

 2011 kihasználtság

 

 millió forint

 %

 millió forint

 %

 forrásbevonás

 320 000

 173 881

 54%

 320 000

 175 696

 55%

 export-hitel garanciaügyletek

 40 000

 16 188

 40%

 60 000

 18 929

 32%

 egyéb export célú garanciaügyletek

 40 000

 18 388

 46%

 20 000

 15 866

 79%

A forrásoldali állami kezességvállalás keretszámának kihasználtságát alapvetően a bank közvetlen ügyfeleinek, az exportáló hazai kis- és középvállalkozásoknak finanszírozható hitelkereslete, valamint a kereskedelmi bankok lecsökkent kockázatvállalási készsége/képessége határozta meg 2011-ben.

Az Eximbank Zrt. által kibocsátott garanciák a kormányzat (kül)gazdaságpolitikájával összhangban elsősorban a Magyarországon működő kkv-szektor exporttevékenységét, a magyar exportőrök külpiaci versenyképességének növelését, valamint munkahelyek megőrzését, illetve új munkahelyek létrehozását segítették elő.

Az exporthitel-garancia keret alacsonyabb kihasználtsága egyértelműen a kereskedelmi bankok lecsökkent kockázat- és garanciavállalási hajlandóságának köszönhető. Sok esetben az exportügylet megvalósulásának korlátja nem a finanszírozás, hanem a szükséges bankgaranciák rendelkezésre állásának hiánya volt, ugyanis a kereskedelmi bankok gyakran rendkívül magas biztosíték-igényeket (pl. 100% készpénz óvadék) támasztottak az exportőrökkel szemben. Ebben a piaci helyzetben az Eximbank Zrt. reális biztosítékok mellett kibocsátott tender-, előleg- visszafizetési, teljesítési, illetve szavatossági garanciákkal számos exportügylet megvalósulását tudta elősegíteni.

A 2011. évben az Eximbank Zrt. tevékenységéhez kapcsolódó állami kezesség beváltására és korábbi garancia-lehívásból eredő állami követelés behajtására sem került sor.

6. A MEHIB Zrt. esetében a nem-piacképes, költségvetési hátterű (állami készfizető kezesség melletti) biztosítási állományának felső határát állapította meg a 2011. évi költségvetési törvény 48. §-a. A keret kihasználtságának megállapítása során a MEHIB Zrt. figyelembe veszi az ígérvénnyel érintett, a szerződött, a fedezetbe vett állományt, valamint a rövid lejáratú ügyletekre vonatkozó maximális kötelezettséget is.

E költségvetési keret és annak kihasználtsága a következők szerint alakult az elmúlt időszak során:

 

 2009.

 2010.

 2011.

 keret (millió forint)

 450 000

 500 000

 500 000

 tény (millió forint)

 243 450

 240 999

 140 468

 kihasználtság (%)

 54

 48

 28,1

A 2011. évi nem-piacképes rövid lejáratú biztosított forgalom országok közötti megoszlása érdemben nem változott a korábbi időszakokhoz képest, továbbra is a FÁK tagországai és a balkáni államok szerepelnek az első helyeken. A biztosított állományon belül az oroszországi ügyletek részesedése volt a legnagyobb.

A költségvetési hátterű, nem-piacképes kockázatú biztosítási tevékenységgel kapcsolatos - 4,0 milliárd forintra tervezett - kárfizetések összege a 2011. évben 3,3 milliárd forint lett. A kárfizetés több mint 94%-a (3,1 milliárd forint) az Eximbank Zrt. által a BTA Bank, Almaty pénzintézet részére 2008-ban nyújtott bankközi vevőhitellel kapcsolatban került kifizetésre, míg kisebb része (0,2 milliárd forint) hét ügylethez kapcsolódik, Szerbia, Ukrajna, Románia és a Fülöp-szigetek viszonylatában. Valamennyi kárfizetés nemfizetés biztosítási eseményhez kapcsolódik. A tervezettnél kisebb kárfizetési adatok hátterében több kedvező körülmény áll:

- a tervezés időszakában kárveszélyesnek minősített ügyletekből eredő tartozások teljesítése megtörtént;

- a kárveszélyesként nyilvántartott követelések átütemezésre kerültek;

- a MEHIB Zrt. kárenyhítési intézkedéseinek következtében a kárfizetés az alapügylet biztosítékainak érvényesítéséből származó megtérülés miatt volt megelőzhető.

A 2011. évi kármegtérülés nagyrészt a kazah BTA Bank adósságának átütemezéséből, továbbá az ukrán Nadra Bankkal kötött átütemezésből, a jogelőd biztosítótól örökölt nicaraguai adósság átütemezéséből, valamint néhány kisebb összegű forgalmi típusú kötvény kapcsán kifizetett kár részleges megtérüléséből származott.

7. A kis- és középvállalkozások forráshoz jutásának elősegítése érdekében a Garantiqa Hitelgarancia Zrt. kezességvállalásaihoz a 2011. évi költségvetési törvény állami viszontgaranciát biztosított (49. §). Az állami viszontgarancia mértéke eredetileg 70% volt, amely a második félévtől 85%-ra emelkedett. A magasabb mértékű állami kötelezettségvállalás a Garantiqa Zrt. által a módosítást követően vállalt kezességekre vonatkozik.

E költségvetési keret és annak kihasználtsága a következők szerint alakult az elmúlt időszak során:

 

 2009.

 2010.

 2011.

 keret (millió forint)

 900 000

 550 000

 550 000

 tény (millió forint)

 400 700

 378 151

 366 433

 kihasználtság (%)

 45

 69

 64

A 2011. évi, összességében csökkenő garanciakereslet alakulását meghatározó főbb tendenciák az alábbiakban foglalhatók össze:

- A bankok részéről a legtöbb igény az éven belüli források garantálása iránt mutatkozott (pl. Széchenyi Kártya és egyéb folyószámla-hitelek garantálása). A beruházási hitelkereslet visszafogott volt a 2011. évben is.

- Az új Széchenyi Program keretei között közel 5 milliárd forint kezesség - a piaci keresleti trendeknek megfelelően - főként forgóeszközhitelek elérését segítette.

- A Garantiqa Zrt. szolgáltatásának kereslete jelentős koncentrációt mutatott a Széchenyi Kártya mintájára létrehozott kártyahitel-típusú kezességek esetében.

- Az éven belüli Széchenyi Kártyához kapcsolódó szerződések száma 800 darabbal nőtt, e hitelek átlagos összege 2010-2011-ben közel azonos volt (7,5 millió forint körüli), így a vállalásbővülés alapvetően a szerződésszám növekedéséből eredt.

- Az állami viszontgaranciás ügyleteknél változatlanul a mikrovállalkozói kör volt a meghatározó, a szerződésszám közel 80%-át, a garanciák összegének mintegy 40%-át adják (146 milliárd forint) a főként kártyahiteleket igénybe vevő ügyfélkörként.

- Többéves tendenciaként a Széchenyi Kártya és rokontermékeinek keresletét meghatározó ágazatokban (kereskedelem, szolgáltatás, építőipar) koncentrálódik a kkv-garanciakereslet.

A Garantiqa Hitelgarancia Zrt. portfoliójának átlagos minősége 2011-ben tovább romlott, emiatt jelentősen megnőtt a képzendő céltartalék. Az elhúzódó válság következményeinek kezelésére irányultak az állami viszontgaranciát érintő intézkedések, a költségvetési törvény 2011 júniusában hatályba lépett módosítása hosszabb távon javította a kezességvállalási tevékenység feltételeit:

- a viszontgarancia mértéke 70%-ról 85%-ra emelkedett a kkv-termékeknél;

- a magasabb mértékű viszontgarancia kiterjed az új kötésű beruházási hitelekre is, segítve ezzel a hitelezés élénkítését.

2011-ben a viszontgarancia-beváltások költségvetési kiadása a tervezett 20,9 milliárd forinttal szemben jóval kedvezőbben alakult, 13,7 milliárd forintban teljesült, a kkv-hiteleknél a beváltások száma és összege is csökkent a korábbi évek adataihoz képest.

A 2011. évi állami viszontgaranciás ügyleteknél a beváltások főbb jellemzői:

- A beváltások főbb ügyletkörök szerinti összetétele lényegében megfelel a portfolió belső arányainak, a Széchenyi Kártya és további kártyahitel ügyletek adták az állami viszontgaranciás beváltások volumenének több mint felét. Ugyanakkor mindkét termékkörben csökkent a kifizetések összege a korábbi időszakokhoz képest.

- A beváltások ágazati összetétele is hasonló a teljes portfólióban kimutatott arányokhoz, mivel a belföldi kereslet alakulásának kitett ágazatok adják a beváltások döntő többségét, együttesen több mint 60%-át (kereskedelem, szolgáltatás, építőipar).

- A nagy összegű, minimum 100 millió forintos hitelekhez kapcsolódó kezességek tették ki a beváltások összegének 20%-át.

- A beváltott kezességek számának kb. 90%-a a 2009-2010-ben vállalt ügyletekhez kapcsolódott.

A behajtási tevékenység során keletkezett megtérülésből a költségvetésnek 1,6 milliárd forint bevétele keletkezett. Az átlagos megtérülés 13% körüli volt (Széchenyi Kártyával együtt).

8. Az agrárágazat forráshoz jutásának elősegítése érdekében az Agrárvállalkozási Hitelgarancia Alapítvány kezességvállalásaihoz a 2011. évi költségvetési törvény állami viszontgaranciát biztosított (50. §). Az állami viszontgarancia mértéke eredetileg 70% volt, amely a második félévtől 85%-ra emelkedett. A magasabb mértékű állami kötelezettségvállalás az Alapítvány által a módosítást követően vállalt kezességekre vonatkozik.

E költségvetési keret és annak kihasználtsága a következők szerint alakult az elmúlt időszak során:

 

 2009

 2010

 2011

 keret (millió forint)

 120 000

 120 000

 120 000

 tény (millió forint)

 60 782

 63 898

 70 385

 kihasználtság (%)

 51

 51

 59

Az Alapítvány a 2011. év során 37,0 milliárd forint összegben vállalt új készfizető kezességet, amely a korábbi évek stagnálásához képest állománynövekedést eredményezett. A kezességi kérelmek száma jelentős mértékben, 36%-kal emelkedett.

Az átlagos kezességvállalási mérték 61,1%-ra emelkedett az előző évi 57,7%-ról. Az emelkedésben szerepet játszott, hogy az Alapítvány kezességéhez csatlakozó állami viszontgarancia mértéke 85%-ra emelkedett.

A pénzügyi intézmények növekvő mértékben vették igénybe az alapítványi kezességvállalást, azonban a finanszírozás mértéke mérséklődött, a mikro- és kisvállalkozói szegmens hitelezése került előtérbe. A hitelintézetek a hitelnyújtás során előnyben részesítették a sztenderd feltételrendszer mellett, 2-3 éves futamidőre kihelyezett hiteleket és az ezekhez kapcsolódó, egyedi termékmegállapodáson alapuló kezességvállalásokat, melyek többnyire 70-80%-os kezességi mértékkel rendelkeztek.

2011-ben a költségvetési viszontgarancia beváltása gyakorlatilag a tervezettnek (1,9 milliárd forint) megfelelően teljesült. A teljesített beváltási kérelmek száma az előző időszakhoz képest csökkent, azonban 2011-ben több nagyobb összegű kezesség beváltása is megtörtént, így a beváltások összege - a 2007 óta tartó növekvő trend folytatásaként - tovább nőtt az elmúlt időszakokhoz képest. A beváltási arány az ügyszám alapján csökkent, míg az összeg alapján emelkedett.

A behajtási tevékenység során keletkezett megtérülésből a költségvetésnek 326,3 millió forint bevétele keletkezett.

9. A költségvetési törvény 51. §-a szerint állami kezesség áll fenn a Diákhitel Központ Zrt.-nek (továbbiakban: DK) a diákhitel rendszer finanszírozására felvett hiteleiből, illetve kibocsátott kötvényeiből eredő fizetési kötelezettségei mögött.

A DK 2011-ben 15 ezer új ügyfélnek folyósított hitelt. A hallgatói hitelrendszer indulásától számítva eddig több mint 318 ezer hallgató részesült diákhitelben, az érvényes szerződéssel rendelkező ügyfelek száma 2011 végén megközelítette a 213 ezret.

2011-ben a DK összesen 20,8 milliárd forint összegben folyósított hitelt, év végére a hallgatói hitelállomány megközelítette a 245 milliárd forintot. 2011 végén a diákhitelt törlesztők száma meghaladta a 128 ezer főt. A hátralékos ügyfelek aránya 2011-ben 0,2 százalékponttal volt magasabb, mint 2010 végén. A DK 5059 ügyfélnek mondta fel a szerződését a lejárt követelés mértéke miatt, és 3957 fő tartozásának végrehajtását kérte az adóhatóságtól.

A DK-nak a 2011. évre vonatkozó finanszírozási tervét az államháztartásért felelős miniszter hagyta jóvá. A DK 2011-ben összesen hét alkalommal bocsátott ki értékpapírt 30,0 milliárd forint névértékben. Az Európai Beruházási Bankkal kötött harmadik finanszírozási szerződés alapján 2011-ben 12,6 milliárd forint hosszú lejáratú hitel került lehívásra.

A DK adósságállománya 2011 végén:

 

 milliárd forintban

 

 2011. évi adósságállomány

 Magyar Fejlesztési Bank Zrt

 69,89

 Európai Beruházási Bank

 75,09

 Kötvények

 73,00

 Összesen:

 217,98

Kezesség beváltására a DK forrásbevonásai kapcsán a 2011. évben sem került sor.

10. Az állami támogatással felvett agrárhitelek nagy része hosszú lejáratú - nem ritkán 15-20 éves futamidővel. Az EU illetékes bizottsága az agrártárca által bejelentett konstrukciók vonatkozásában nem élt kifogással, így az állam által vállalt kötelezettségek 2017-2025-ig (kamattámogatás esetén 2027-ig) fennállhatnak. 2011. év végére a támogatott hitelösszeg 33,4 milliárd forintra csökkent, a kapcsolódó kezesség közel 4 milliárd forint volt (jogszabályi és egyedi kezességek összesen).

Az agrárgazdasági kezességérvényesítés miatt a 2011. évben a költségvetés - a tervezett összegnek mindössze 5%-át kitevő - 15,9 millió forintot fizetett. Az agrárkezességek vonatkozásában a tervezettnél alacsonyabb beváltási arány az alábbiakkal magyarázható:

- a termelők 2011-ben több mint 9,1 milliárd forint hitelt fizettek vissza;

- a családi gazdahitelekhez kapcsolódóan a 17/2010. (III. 4.) FVM rendelet alapján 2010-ben lehetőség nyílt átmeneti állami támogatás igénybevételére, melyre vonatkozó kifizetési kérelmek lehívása 2012-ben ér véget.

11. Az állam a közszférában foglalkoztatottak számára - hét ágazati törvény (köztisztviselői, közalkalmazotti, fegyveres, igazságszolgáltatási) alapján -, valamint a fiatalok otthonteremtésében a lakáscélú hitelekhez jutást kezességvállalással könnyíti meg (ún. lakáskezességek).

Jelentősen módosult a hitelek struktúrája az elmúlt hat évben. Míg öt évvel ezelőtt a közszféra hitelállománya tette ki a lakáscélú kezességállomány nagyobb részét, addig ma már a fiatalok lakáskölcsönei (ún. „fészekrakó” kölcsön) képviselik a nagyobb részt.

A fiatalok lakáskölcsönének - noha a szerződésszám több mint 2700 darabbal csökkent - kezességgel biztosított hitelállománya 2011-ben tovább nőtt. Ennek oka jelentős részben a svájci frank árfolyamának növekedése, mivel az érintett hitelállomány több mint 70%-át ebben a devizában vették fel.

Az összes állami kezességgel biztosított lakáscélú hitelállomány bankok közötti megoszlása a következő:

- OTP Jelzálogbank: 62%,

- OTP Bank: 3,4%,

- Erste Bank: 3,5%

- FHB Jelzálogbank: 4,4%;

- CIB Bank: 22,1%,

- a maradék 4,6%-on 11 hitelintézet osztozott.

Az állami kezességgel biztosított lakáscélú hitelek beváltása az elmúlt években növekvő tendenciát mutatott a pénzügyi válság hatására. A 2011. évi kiadási előirányzat e tendencia nyomán 6,6 milliárd forint beváltást valószínűsített, de a tényleges folyamatok kedvezőbbek voltak. A 3,1 milliárd forint összegű kezesség-érvényesítési kiadások meghatározó része - az állományi arányokhoz hasonlóan - az ún. fészekrakó programhoz kapcsolódott.

Ugyancsak lakáscélú kezességnek tekinthető az ún. áthidaló lakáskezesség, amely a lakáscélú kölcsönökre vonatkozó állami készfizető kezességről szóló 2009. évi IV. törvény alapján a lejárt tartozások törlesztésére folyósított áthidaló kölcsönhöz kapcsolódik. A 2009 őszétől indult kezesség állománya 2011-ben relatíve jelentősen növekedett, ezzel együtt a beváltás jelentősen elmaradt a tervezettől.

12. A takarékbetétről szóló 1989. évi 2. törvényerejű rendelet 1993. június 30-áig hatályban volt 4. §-ának (1) bekezdése szerint a takarékbetét összegének visszafizetéséért az állam helytáll. A rendelkezést hatályon kívül helyező törvény előírta, hogy az állam az 1993. június 30-a előtt kötött betétszerződések alapján elhelyezett pénzeszközök tekintetében továbbra is helytáll, amely az Államháztartásról szóló 1992. évi XXXVIII. törvény alapján állami kezességvállalásnak minősült. A költségvetési tervezés időszakában az ilyen takarékbetét-szerződések alapján elhelyezett pénzeszközök visszafizetésére vonatkozó állami helytállási kötelezettség érvényesítése nem volt valószínűsíthető, ezért nem tartalmazott kiadási előirányzatot a költségvetési törvény e jogcímen. A költségvetési törvény 52. §-ának (1) bekezdése ugyanakkor felhatalmazást adott a nem tervezett állami kezességbeváltások kifizetésére. Ennek alapján került sor egy, a 2011. év elején felszámolás alá vont takarékszövetkezet betéteseinek kártalanítására.

13. A 2005. évi CLXXXIII. törvény (vasúti törvény) felhatalmazása alapján a 1290/2011. (VIII. 22.) Korm. határozat jóváhagyta a MÁV Zrt. részére, hogy jogszabályi állami kezességvállalás mellett 35,0 milliárd forint összegű kötvényt bocsásson ki az állam által elismert, de meg nem térített, 2011. évi költségei finanszírozására.

2.14. Egyéb kiadások

Az egyéb kiadások összege 2011-ben 27,4 milliárd forintot tett ki, mely a törvényi módosított előirányzat 84,8%-ának felelt meg. A mérlegsort képező tételek közül a következők emelendők ki:

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlásokból 8,5 milliárd forintot (89,5%) utaltak át a civil kedvezményezettek javára.

A Magyar Államkincstár által lebonyolított pénzforgalommal kapcsolatosan 3,2 milliárd forint (81,9%) kiadás teljesült. Itt kerültek elszámolásra a kincstári átutalásokhoz kapcsolódó GIRO díjak, VIBER forgalmi jutalékok, bankközvetítői díjak, MNB jutalékok, postai szolgáltatás díjai, SWIFT szolgáltatási díjak, KELER értékpapír számlavezetési díjak, valamint egyéb más díjak is.

2.15. Az állami követelések elengedése és adósságátvállalás

A 2011. évben hatályban volt Áht. előírása szerint költségvetési kiadásként kellett elszámolni az állammal szembeni követelések elengedésének és az állam általi adósságátvállalásnak az értékét. A 2011. év során e tételek együttesen 249,9 milliárd forinttal növelték a költségvetési kiadásokat.

Az állammal szembeni, hitelviszony típusú követelések elengedése kapcsán közel 4 milliárd forint összegű kiadás elszámolása történt meg.

A 2011. évi költségvetési törvény már rendelkezett a Várpalota és Régiója Környezetvédelmi Rehabilitációs Programra létrehozott céltársulásban részt vevő Balatonalmádi, Berhida, Ősi, Öskü, Pétfürdő, Tés és Várpalota települések önkormányzataival szemben fennálló kölcsönköveteléseknek a 2011. év során esedékes fizetési kötelezettsége 50%-ának (158,3 millió forint) elengedéséről. A megyei önkormányzatok konszolidációjáról, a megyei önkormányzati intézmények és a Fővárosi Önkormányzat egyes egészségügyi intézményeinek átvételéről szóló 2011. évi CLIV. törvény módosította a költségvetési törvényt, amelynek során az Országgyűlés elengedte az ezen önkormányzatokkal szembeni állami követelés teljes összegét. Az így 3,6 milliárd forintra növekedett kiadási előirányzat teljesítése - a módosításkor számba nem vett hátralékokra és késedelmi kamatokra figyelemmel - közel 3,7 milliárd forint volt. A módosított költségvetési törvény lehetővé tette az előirányzat összegét meghaladó teljesítést. A követeléselengedés az Áht. 14. §-a (3) bekezdésének megfelelően a XLI. A központi költségvetés kamatelszámolásai, tőke-visszatérülései, az adósság- és követeléskezelés költségei fejezet bevételeként is megjelenik, így az egyenlegre nincs hatása.

A 2011. évi költségvetési törvény jóváhagyta az állami tulajdonú Várgondnokság Nonprofit Kft-vel szembeni, tulajdonosi kölcsön meg nem fizetéséből eredő állami követelés elengedését. A 2011. január 5-i állapot szerint elszámolt követeléselengedés 281,2 millió forinttal növelte a költségvetési kiadásokat, amely az elengedett kamatok összege miatt meghaladta a tervezett összeget. A költségvetési törvény lehetővé tette az előirányzat összegét meghaladó teljesítést. A követeléselengedés ellenében elszámolandó bevétel - az Áht. szabályainak megfelelően - finanszírozási célú pénzügyi műveletnek minősül, így e követeléselengedés növelte a költségvetési hiányt.

Az adósságátvállalások együttes összege közel 246 milliárd forinttal növelte a központi alrendszer 2011. évi hiányát. Ezen belül közel 196 milliárd forint volt az önkormányzati alrendszertől átvállalt adósság összege, a fennmaradó 50 milliárd forint az állami tulajdonú MÁV Zrt. tartozásállományát csökkentette. Az adósságok átvállalására a fent jelzett költségvetési törvény módosítása adott felhatalmazást azzal, hogy az adósságátvállalási kiadások összege meghaladhatja az előirányzat összegét.

A megyei önkormányzatok és a Fővárosi Önkormányzat adósságának csökkentésére az önkormányzatoktól történt vagyon- és feladatátvétel kapcsán került sor. Az említett törvény a megyei önkormányzatok teljes, a főváros esetében pedig az átveendő egészségügyi intézményekhez kapcsolódó hitelviszonyon alapuló adósság átvételét írta elő az állam számára. Az önkormányzatok esetében a tényleges kiadások összegét és összetételét (kötvény- illetve hiteladósság) a devizaárfolyam alakulása, illetve a kötvények hitellé alakításának elmaradása befolyásolta, összességében e kiadások mértéke lényegében megfelel a tervezettnek (200 milliárd forint).

A MÁV Zrt. esetében a törvény 64,0 milliárd forint összegű adósságátvállalásra adott lehetőséget oly módon, hogy a ténylegesen átvállalandó adósság megállapítására a Kormány kapott hatáskört. A Kormány a 1451/2011. (XII. 22.) Korm. határozatában két, a személyszállítási és pályavasúti tevékenység működtetéséhez szükséges forgóeszköz-finanszírozás célú hitelszerződésből eredő tartozás átvállalásáról döntött, amelyek együttes összege 50,0 milliárd forint volt.

2.16. Hozzájárulás az EU költségvetéséhez

Az EU költségvetését illető hozzájárulási kötelezettség 2011. évi összege 233,0 milliárd forintot tett ki, amely összeg 25,1 milliárd forinttal alacsonyabb a 2011. évre jóváhagyott előirányzathoz (258,1 milliárd forint) képest. Az alacsonyabb teljesítést több tényező együttes hatása eredményezte. A tárgyévben elfogadott egyes költségvetés módosítások (pl.: 2010. évi közösségi költségvetési többlet költségvetésbe foglalása, az uniós költségvetés bevételi alapadataira vonatkozó prognózisok évközben történt frissítése) csökkentették Magyarország befizetési kötelezettségeit, továbbá az áfa- és GNI-egyenlegek korábbi évekre tekintettel történő utólagos kiigazítása (-7,1 milliárd forint) szintén csökkentette a nemzeti hozzájárulást. Az a tény is csökkentőleg hatott a befizetési kötelezettségre, hogy a 2010. december 31-i forint/euró középárfolyam (277,95 forint/euró) - amelyen hozzájárulási kötelezettségeinket ténylegesen teljesíteni kellett az év folyamán - alacsonyabb volt a tervezésnél prognosztizált árfolyamnál (280,0 forint/euró).

B) Az államháztartás központi alrendszere hiánya, finanszírozása, az államadósság kezelése

1. A központi költségvetés finanszírozása

Makrogazdasági és finanszírozási környezet 2011-ben

A hozamok 2011. év végére az előző év végéhez képest az állampapír-piacon minden lejáraton nagymértékben emelkedtek, és az év során jelentős mértékben ingadoztak. 2011 elején elsősorban a Széll Kálmán Terv kedvező befektetői fogadtatása következtében jelentős mértékben csökkentek mind a rövid, mind a hosszú lejáratú hozamok, miközben a nemzetközi befektetői környezet is kedvező volt. Az év szeptemberéig az eurózóna elhúzódó adósságválsága ellenére a külföldi befektetők jelentős keresletének hatására viszonylag alacsony szinten ingadoztak a kötvényhozamok. A jegybank Monetáris Tanácsa ebben az időszakban szinten tartotta az év elején 6%-ra emelt jegybanki alapkamatot, s az alapvetően kedvező befektetői környezetben - tekintettel a továbbra is gyenge növekedési kilátásokra, valamint az alacsony inflációs kockázatokra - a legtöbb piaci szereplő további monetáris lazításra számított. Ennek következtében a rövid lejáratú állampapír-piaci hozamok valamivel a jegybanki alapkamat szintje alatt ingadoztak az év első kétharmadában. Ősztől azonban felerősödtek az eurózóna egyes országai államadósságának fenntarthatóságával kapcsolatos félelmek. A helyzetet súlyosbította, hogy 2011 szeptemberétől egyre több jel utalt arra, hogy az eurózóna gazdasága lassulhat, ami a hazai növekedési kilátásokat is erőteljesen rontotta. Ezek a tényezők együttesen oda vezettek, hogy szeptembertől jelentősen gyengült a forint, és az éven túli hozamok meredeken emelkedtek. A jegybank Monetáris Tanácsa az inflációs kockázatokra és a romló kockázati megítélésre tekintettel az év utolsó két hónapjában összesen 100 bázisponttal megemelte a jegybanki alapkamatot. A jegybanki alapkamat alakulását követve megemelkedtek a rövid hozamok is. A hozamszintek emelkedésében szerepet játszhatott az is, hogy 2011 végén két hitelminősítő is a befektetésre nem ajánlott kategóriába rontotta Magyarország államadósságát.

A rövid oldali referenciahozamok 2011 decemberének végén az egy évvel korábbinál mintegy másfél százalékponttal magasabb szinten álltak. 2010 első kétharmadában gyakorlatilag stagnáltak a rövid hozamok, majd szeptembertől gyors ütemben emelkedtek. Az éven túli lejáratok esetében az év első két hónapjában 1 százalékponttal csökkentek, majd augusztusig markáns trend nélkül viszonylag kis mértékben, 7% körül ingadoztak a hozamok. Augusztustól októberig megemelkedett a hosszú hozamok volatilitása, majd októbertől erőteljes emelkedő tendencia volt megfigyelhető. Az év végén 9% és 10% között álltak a hosszú referenciahozamok.

Az aukciós hozamok alakulása lényegében a referenciahozamok mozgását követte. Az éven belüli aukciós hozamok 1,7 százalékponttal emelkedtek az év végéig. A 3 éves lejáraton 0,5 százalékponttal, az 5 és a 10 éves lejáratokon 1,7 százalékponttal emelkedett a hozam 2011 végéig. A 15 éves lejárat esetében az utolsó, 2011. decemberi aukció átlaghozama 1,9 százalékponttal volt alacsonyabb a 2010. novemberi aukcióhoz viszonyítva.

2011 folyamán a forint árfolyama kisebb - 260-280 forint/euró közti ingadozás - után ősztől gyengülésnek indult (a legmagasabb árfolyam 316,24 forint/euró volt 2011. november 25-én). 2011-ben az euró átlagos árfolyama 279,2 forint/euró volt, ami kismértékben kedvezőbb a tervezett 280,0 forint/euróval szemben.

A külföldiek forint állampapír-befektetései 2011-ben az év eleji 2533,6 milliárd forintról indulva 1263,2 milliárd forinttal 3796,8 milliárd forintra emelkedtek.

A finanszírozási igény alakulása

A kincstári kör hiánya 1740,6 milliárd forint volt, ami a központi költségvetés 1719,1 milliárd forint összegű és a társadalombiztosítási alapok 88,7 milliárd forintos hiányából valamint az elkülönített állami pénzalapok 67,2 milliárd forintos többletéből adódott.

- A kincstári elszámolási rendszerből látható hiány nem egyezik meg a normaszövegben megjelenített, helyi önkormányzatok nélküli államháztartási hiánnyal. Ennek okai elsősorban a főkönyvi nyilvántartáson alapuló állományi adatok évek közötti változását is nyomon követő elemi beszámolók és a kincstári nyilvántartás szerinti teljesítési adatok közötti - elsősorban rendszerbeli különbségekből adódó - eltérések: - a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő, átfutó és kiegyenlítő kiadások és bevételek előző évi állományának tárgyévi rendezése;

- a kincstári pénzforgalomban megjelenő tárgyévi értékpapír-vásárlás és -visszaváltás különbözete.

A hiányt növelték, de ugyanakkor nem jelentettek tényleges finanszírozási igényt az év végi adósságátvállalások 246,0 milliárd forintos és a devizabetétből finanszírozott MOL részvénycsomag megvásárlására fordított 498,3 milliárd forintos összegei.

2011-ben a finanszírozási igényt csökkentette 36,7 milliárd forint privatizációs bevétel, és növelte az MNB kiegyenlítési tartalékának 29,1 milliárd forintos összege. A fenti tételek 2011-ben összesen 1733,0 milliárd forint nettó finanszírozási igényt jelentettek. Az adósságátvállalás és a Mol-csomag nélküli tényleges finanszírozási igény pedig 990,8 milliárd forint volt.

A bruttó finanszírozási igény a nettó finanszírozási igény, valamint az adósságtörlesztések összegeként adódik.

Az eredeti futamidejét tekintve éven túli futamidejű államadósság-törlesztések és -bevonások az alábbiak szerint valósultak meg:

 

 milliárd forintban

 Forinthitelek

 44,5

 Devizahitelek

 730,1

 Forintkötvények

 985,1

 NYRA állampapír bevonás

 1407,1

 Devizakötvények

 562,3

 Éven túli törlesztések összesen:

 3729,2

Az éven túli lejáratokon a forinttörlesztések összesen 2436,7 milliárd forintot, míg a devizatörlesztések 1292,4 milliárd forintot tettek ki. Júniusban került sor a magán-nyugdíjpénztári rendszerből a társadalombiztosítási rendszerbe visszalépők május 31-én fennálló vagyonának a Nyugdíjreform és Adósságcsökkentő Alaphoz történő átadására. Ennek keretén belül 1407,1 milliárd forint értékű állampapír került át a Nyugdíjreform és Adósságcsökkentő Alaphoz, ami ezt követően bevonásra került.

A finanszírozás alakulása 2011 során

A 2011. évi előirányzat tervezésére 2010 októberében került sor, amikor az államadósság-kezelés kiemelt célja az államkötvénypiac erősítése és a piaci finanszírozás megtartása volt. A tervezés során az adósságkezelés 2011-re az állampapírpiac további konszolidációjával és a hozamok kisebb csökkenésével számolt.

A 2011. év során folyamatosan teljesültek az adósságkezelési stratégia részét képező, az adósság szerkezetére vonatkozó benchmarkok.

A 2011-ben keletkezett költségvetési hiány finanszírozására az ÁKK Zrt. 762,0 milliárd forint összegű forintállamkötvényt értékesített, 214,8 milliárd forint értékben vett fel projektfinanszírozó devizahiteleket nemzetközi pénzügyi szervezetektől, 94,5 milliárd forint értékben vállalt át forinthiteleket, 151,5 milliárd forint értékben vállalt át devizahiteleket és 496,3 milliárd forint értékű devizabetétet használt fel.

A 3729,2 milliárd forint értékű adósság-visszafizetések és állampapír-bevonások finanszírozása érdekében 1049,9 milliárd forint értékű forintállamkötvény és 1063,0 milliárd forint összegű devizakötvény kibocsátására került sor, 209,1 milliárd forint értékben növelték a kincstárjegyek állományát, valamint 1407,1 milliárd forint összegben vett át térítésmentesen állampapírokat a Nyugdíjreform és Adósságkezelő Alaptól.

A KESZ likviditáskezelésével kapcsolatos műveletek során (ami biztosította a TB alapok és az elkülönített állami pénzalapok finanszírozását is) 279,3 milliárd forint összegben csökkent a kincstárjegyek állománya. A KESZ záró állománya 2011-ben 322,4 milliárd forinttal nőtt az előző év végéhez képest, amit főként az EU transzferek és a NYRA pénzszámlájának kedvező év végi egyenlege magyaráz.

Az alábbi táblázat az egyes adósságinstrumentumok nettó kibocsátásának eredeti előirányzatban szereplő és ténylegesen megvalósult értékeit tartalmazza.

 

 

 milliárd forintban

 Nettó kibocsátás

 Előirányzat

 Tény

 Forintadósság összesen

 693,9

 710,0

 Kötvények

 533,3

 574,8

 Diszkont kincstárjegyek

 156,3

 141,3

 Lakossági állampapírok

 4,2

 38,3

 Forinthitel

 0,0

 -44,5

 Devizaadósság összesen

 156,3

 13,4

 Kötvények

 562,1

 511,0

 Hitelek

 -405,8

 -497,6

 Összesen:

 850,1

 723,3

A 2011. évi nettó kibocsátás előirányzathoz képest kisebb és eltérő összetételű alakulását a tervezettől eltérő finanszírozási környezet és a hitellehívási lehetőség csökkenése okozta. A nettó kibocsátás 2011-ben 723 milliárd forint volt, ezen belül a nettó forintkibocsátás nagyobb, a nettó devizakibocsátás kisebb volt, mint a tervekben szereplő érték. Az államkötvénypiacon a piaci helyzet stabilizálódására reagálva növekedett az államkötvény-kibocsátás. A diszkont kincstárjegyek nettó kibocsátása gyakorlatilag a terveknek megfelelően alakult. A tervhez képest növekvő hiány a nettó kibocsátás növekedését indokolta volna, de ezzel párhuzamosan csökkent a likviditási igény is. A lakossági állampapírok iránti kereslet az emelkedő hozamok következtében év végén erősödni kezdett, így állományuk a tervekhez képest nőtt. A Prémium Magyar Államkötvény állományának növekedése mellett az év végén a kincstári takarékjegyek iránti kereslet is bővült.

Állampapírok értékesítése

Forintfinanszírozás

Az adósságkezelés 2011-ben is törekedett arra, hogy az állam forrásbevonásában a 3, 5 és 10 éves futamidejű, piaci finanszírozást biztosító államkötvények játsszanak szerepet. A piac konszolidálódásával és a kereslet növekedésével az ÁKK Zrt. főként az év első felében fokozatosan tudta emelni a tervekhez képest a kibocsátásait.

A forint-államkötvényeket tekintve 2011-ben 9 kötvénysorozat értékesítésére került sor, ebből 3 volt új sorozat. 2011-ben a legnagyobb sorozatnagyságot (748 milliárd forint) a 2017/B 5 éves futamidejű kötvény esetén sikerült elérni. A 15 éves futamidejű államkötvény szerepe is erősödött, a 2010. évi 4 aukció után már 6 került meghirdetésre.

Az egyes futamidőket tekintve a kötvénysorozatok piacra dobott mennyiségét az alábbi táblázat mutatja be:

A 2011. év során kibocsátott kötvénysorozatok 

 

 

 

 

 

 milliárd forintban

 

 Futamidő

  Aukciók száma

 Aukciós kibocsátás az év során

 Nem-kompetitív értékesítés

 Év végi sorozat-nagyság

 2014/C

 3 év

 1

 20

 2

 677

 2014/D

 3 év

 25

 578

 103

 606

 2015/B

 5 év

 12

 75

 14

 118

 2016/C

 5 év

 4

 67

 16

 769

 2017/A

 5 év

 13

 214

 35

 419

 2017/B

 5 év

 9

 177

 35

 748

 2020/A

 10 év

 1

 10

 2

 506

 2022/A

 10 év

 19

 218

 35

 240

 2028/A

 15 év

 6

 41

 3

 41

A kötvényaukciók során elfogadott összes mennyiségen belül a 3 éves államkötvények aránya volt a legmagasabb. A futamidő szerinti bontásban a bruttó kibocsátáson belül a 3 és 10 éves kötvények részesedése nőtt, az 5 éves kötvények részesedése ugyanakkor csökkent az előző évhez képest, a 15 éves kötvények részesedése nem változott.

A nemzetközi és a belföldi állampapírpiac helyzetére és az ott kialakult tendenciákra tekintettel az ÁKK a korábbinál is rugalmasabb aukciós rendszert alkalmaz, így 2011-ben is tovább folytatta a 2009-ben bevezetett nem-kompetitív kötvényértékesítést. A rendszer lehetőséget teremtett arra, hogy amennyiben a piaci igények jelentősen meghaladják az aukción elfogadásra került összeget, akkor további befektetők tudjanak államkötvényekhez jutni. Az ily módon értékesített kötvények összege 247,0 milliárd forintot ért el 2011-ben, ami jelentős részét képezi a tervet meghaladó kötvényértékesítésnek.

A nagy lejáratok okozta likviditásingadozások kezelése és a lejárati kockázat csökkentése érdekében terv szerinti, rendszeres államkötvény-visszavásárlási aukciókra került sor 2011-ben is, összesen 181,0 milliárd forint névértékben. Ezáltal egyenletesebbé vált az államkötvények lejárati szerkezete, csökkent a forintadósság refinanszírozási kockázata.

A diszkont kincstárjegyek kibocsátása 2011-ben alapvetően a lejáratok megújítását szolgálta, a nettó értékesítés 141,3 milliárd forintot tett ki.

A lakossági állampapírok közül év végére a kamatozó kincstárjegyek és a kincstári takarékjegyek iránt kereslet növekedni kezdett, így állományuk az előző évi jelentős csökkenés után növekedett. E két rövid futamidejű állampapír nettó értékesítése 2011-ben 7,1 milliárd forintot tett ki (2010-ben -113,6 milliárd forint volt). Ugyanakkor kedvező kamatozása miatt továbbra is kereslet mutatkozott a Prémium Magyar Államkötvények iránt, melyek nettó értékesítése 31,1 milliárd forintot tett ki 2011 folyamán.

Törvényi felhatalmazás alapján 2011 decemberében összesen 94,5 milliárd forint forinthitel-átvállalásra került sor a megyei önkormányzatoktól és a MÁV-tól. Az átvállalt hitelekből 44,5 milliárd forint előtörlesztésére került sor a kedvezőtlen hitelfeltételek miatt. Az előtörlesztést részben az Összefogás az Államadósság Ellen Alap befizetése finanszírozta.

A forintadósság átlagos hátralévő futamideje 2010. és 2011. év végén az alábbiak szerint alakult:

 Átlagos hátralévő futamidő (év)

 2010. 12. 31

 2011. 12. 31

 Magyar Államkötvény (MÁK)

 4,36

 4,40

 MÁK (piaci)

 4,26

 4,32

 MÁK (nem piaci)

 7,11

 5,93

 Forint értékpapír összesen

 3,76

 3,61

 Forint hitel

 9,11

 8,79

 Forintban denominált adósság összesen

 3,82

 3,82

 ebből: piaci összesen

 3,65

 3,52

 nem piaci összesen

 7,69

 7,66

Devizafinanszírozás

2011-ben összesen közel 4 milliárd euró értékű piaci forrásbevonásra került sor devizakötvények kibocsátásával. Ennek keretében 4,25 milliárd USD összegű és 1 milliárd euró összegű kötvény piaci kibocsátása valósult meg, összesen 1063 milliárd forint összegben, melynek jellemzőit a következő táblázat részletezi:

A Magyar Köztársaság által 2011-ben kibocsátott devizakötvény jellemzői

 Eredeti devizanem

 Eredeti kibocsátási összeg

 Kibocsátás dátuma

 Lejárat dátuma

 Futamidő (év)

 Kamatozás

 USD

 3 000 000 000

 2011.03.29

 2021.03.29

 10

 6,38%

 USD

 750 000 000

 2011.03.29

 2041.03.29

 30

 7,63%

 USD

 500 000 000

 2011.04.11

 2041.03.29

 30

 7,63%

 EUR

 1 000 000 000

 2011.05.11

 2019.01.11

 7

 6,00%

Ezen felül egyes infrastrukturális, környezetvédelmi, oktatási és fejlesztési programok finanszírozására az állam hiteleket vett fel nemzetközi fejlesztési intézetektől (CEB és EIB) 763,3 millió euró, azaz 214,8 milliárd forint értékben.

Az ÁKK Zrt. a devizaadósság kockázatainak kezelése céljából fedezeti (swap) műveleteket köt. A nemzetközi piaci szokványok alapján a swap műveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál. Az ezen ügyletek után az ÁKK Zrt-nél elhelyezésre került fedezeti összegek (az ún. mark-to-market betétek) az adósságállomány részét képezik. Ennek állománya 2011 folyamán az euró leértékelődése miatt jelentősen bővült, 220,0 milliárd forintról 422,9 milliárd forintra nőtt.

2. A költségvetés adósságának alakulása

A központi költségvetés 2011. év végi, számviteli szabályok szerint nyilvántartott, a kincstári kört érintő bruttó adóssága a költségvetési tervezéskor prognosztizált 20 854,3 milliárd forintot kismértékben meghaladva, 20 955,5 milliárd forintot tett ki. A vártnál nagyobb államadósság több tényező hatása miatt következett be. Az adósság előirányzathoz képest megvalósult többletét az eredetileg tervezettnél magasabb költségvetési hiány, a devizaárfolyamok kedvezőtlen változása miatti év végi árfolyamveszteség és a swapügyletek után az ÁKK-nál elhelyezett mark-to-market betétek állományának növekedése okozta. Az adósságot ugyanakkor csökkentette a Nyugdíjreform és Adósságcsökkentő Alaptól átvett és bevonásra került állampapírok állománya. A 2011-re tervezett átlagos 280,0 forint/euróhoz képest a tényleges átlagos árfolyam 279,2 forint/euró volt, az év végén ugyanakkor magas, 311,13 forint/euró volt az árfolyam, így 2011-ben 1193,4 milliárd forinttal emelkedett a devizaadósság forintértéke a forint leértékelődése miatt. A mark-to-market betétek állománya 202,9 milliárd forinttal növelte az államadósságot. 2011 során az államadósság nominálisan 914,5 milliárd forinttal (4,6%-kal) emelkedett a 2010. év végi szinthez képest (20 041,0 milliárd forint), 2011-ben a kincstári kört érintő bruttó adósság tényleges nemzetgazdasági súlyát jelző mutató a GDP arányához mérten csökkent, a GDP 74,9%-áról annak 74,6%-ára.

C) Az elkülönített állami pénzalapok gazdálkodása

1. Bevételek alakulása

Az elkülönített állami pénzalapok bevételeinek legnagyobb része, 68,9%-a, 295,2 milliárd forint adó, illetve adójellegű bevételekből származnak. A Munkaerőpiaci Alap bevétele az egészségbiztosítási- és munkaerőpiaci járulék MPA-t megillető hányada, amelyből 186,6 milliárd forint, szakképzési hozzájárulásból pedig 49,4 milliárd forint folyt be. A Kutatási és Technológiai Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 25,2 milliárd forint bevétel keletkezett. A Nemzeti Kulturális Alapba az ötöslottó szerencsejáték játékadójának a 90%-ából 10,8 milliárd forint, kulturális járulékból 0,1 milliárd forint folyt be. A nukleáris hozzájárulásból, vagyis a Paksi Atomerőmű Zrt. befizetéséből 23,1 milliárd forint bevétele keletkezett a Központi Nukleáris Pénzügyi Alapnak.

Az elkülönített állami pénzalapok 2011-ben összesen több mint 89,1 milliárd forint költségvetési támogatásban részesültek, ami az összes bevétel 20,8%-a.

A különféle egyéb bevételekből az alapoknál 44,5 milliárd forint folyt be, ami az összes bevétel 10,3%-a. E bevételek közül a legnagyobb, 26,2 milliárd forint a TÁMOP intézkedés bevétele. Az Új Magyarország Fejlesztési Terv Társadalmi Megújulás Operatív Program (TÁMOP) keretében ugyanis a Munkaerőpiaci Alapból előfinanszírozott programok (a „Munkaerőpiaci szolgáltatások és támogatások”, valamint a „Foglalkoztatást ösztönző normatív támogatások”) támogatásait az EU megtéríti.

2. A kiadások alakulása

A Magyar Köztársaság 2011. évi költségvetéséről szóló 2010. évi CLXIX. törvény módosításáról szóló 2011. évi CXIV. törvény összesen 35,9 milliárd forinttal csökkentette az elkülönített állami pénzalapok kiadását: 25,3 milliárd forinttal a Munkaerőpiaci Alapét, 9,0 milliárd forinttal a Kutatási és Technológiai Innovációs Alapét, valamint a Nemzeti Kulturális Alapét 1,6 milliárd forinttal. A módosítás során az alapok összes kiadása 374,3 milliárd forintban került megállapításra.

Az alapok közül a Szülőföld Alap 2011. január 1-jei hatállyal megszűnt. A Bethlen Gábor Alapról szóló 2010. évi CLXXXII. törvény hatályon kívül helyezte a Szülőföld Alapról szóló törvényt, továbbá kimondta, hogy a Szülőföld Alap általános jogutódja a Bethlen Gábor Alap. A Szülőföld Alap megszűnéskori pénzeszköze (maradványa), közel 1,2 milliárd forint a Bethlen Gábor Alapot illeti meg, az átutalásra január 11-én került sor. Kormányzati hatáskörű módosítás is érintette a Bethlen Gábor Alapot, az 1461/2011. (XII. 22.) Korm. határozat alapján 1,5 milliárd forint eseti költségvetési támogatásban részesült, mely hozzájárult a szomszédos államokban élő magyarokról szóló 2001. évi LXII. törvény szerinti oktatási-nevelési támogatásához. A Bethlen Gábor Alap kiadása 11,5 milliárd forintra teljesült.

A Munkaerőpiaci Alap teljesített kiadása 283,7 milliárd forintot tett ki. Az Alap kiadásai közül az álláskeresési támogatások teljesítése 10,3 milliárd forinttal elmaradt az előirányzattól, amelyet az álláskeresési ellátások rendszerének 2011. szeptember 1-jétől történt átalakítása eredményezett. Az álláskeresési járadék folyósításának leghosszabb időtartama 270 napról 90 napra változott. 2011. január 1-jétől a korábbi - a közcélú, illetve a közhasznú munkavégzés - közmunkaprogramok támogatása helyett létrejött az egységes közfoglalkoztatás rendszere. A Nemzeti Közfoglalkoztatási Program keretében megvalósított közfoglalkoztatás kiadásainak finanszírozásához a Munkaerőpiaci Alap 64,0 milliárd forint támogatásban részesült, a kifizetés 59,8 milliárd forint lett. A Kutatási és Technológiai Innovációs Alap teljesített kiadása 37,8 milliárd forintot, a Központi Nukleáris Pénzügyi Alapé 16,5 milliárd forintot, a Nemzeti Kulturális Alapé 9,0 milliárd forintot tett ki. A Wesselényi Miklós Ár- és Belvízvédelmi Kártalanítási Alap a tárgyévben 775 hatályos szerződéssel rendelkezett. Az Alapból 2011-ben 4,8 millió forintot fizettek ki a káreseménnyel összefüggő kártalanításra.

A bevételek és kiadások részletezését a „Fejezeti indokolások” kötetek LXIII., LXV., LXVI., LXVII, LXVIII., LXIX. fejezetei tartalmazzák.

3. Az egyenleg alakulása

Az alapok költségvetési bevétele 428,8 milliárd forintot, költségvetési kiadása pedig 359,6 milliárd forintot tett ki. Az elkülönített állami pénzalapok a 2011. évet 69,2 milliárd forint többlettel zárták, ami a Munkaerőpiaci Alap 46,7 milliárd forint, a Központi Nukleáris Pénzügyi Alap 15,7 milliárd forint, a Kutatási és Technológiai Innovációs Alap 5,0 milliárd forint, a Nemzeti Kulturális Alap 2,2 milliárd forint, a Bethlen Gábor Alap 0,7 milliárd forint többletéből, valamint a Szülőföld Alap 1,1 milliárd forintos - jogutódlással kapcsolatos - hiányából alakult ki. Az alapoknál - a költségvetési törvény módosításában megállapítotthoz képest - 27,7 milliárd forintot kitevő egyenlegjavulás keletkezett.

4. Az elkülönített állami pénzalapok 2011. évi beszámolójának ellenőrzése

Az államháztartásról szóló törvény rendelkezése szerint az elkülönített állami pénzalapról készített éves költségvetési beszámolót könyvvizsgálóval ellenőriztetni kell. A beszámoló ellenőrzését az Állami Számvevőszék által kidolgozott módszertan szerint kell végrehajtani. Az elkülönített állami pénzalapok 2011. évi beszámolójának ellenőrzése során a könyvvizsgálói főbb vélemények az alábbiak:

- A Munkaerőpiaci Alap éves elemi költségvetési beszámolóját a számviteli törvényben, illetve az államháztartás szervezetei beszámolási és könyvvezetési kötelezettségének sajátosságairól szóló 249/2000. (XII. 24.) Korm. rendeletben foglaltak és az általános számviteli elvek szerint készítették el. Az Alap éves elemi költségvetési beszámolója a vagyoni, pénzügyi és jövedelmi helyzetről megbízható és valós képet ad. A számszaki beszámoló és a szöveges beszámoló közötti összhang fennáll.

- A Szülőföld Alap záró beszámolója az Alap vagyoni, pénzügyi és jövedelmi helyzetéről megbízható és valós képet ad.

- A Bethlen Gábor Alap éves elemi költségvetési beszámolóját a számviteli törvényben foglaltak és az általános számviteli elvek szerint készítették el. A beszámoló az Alap 2011. december 31-én fennálló vagyoni, pénzügyi és jövedelmi helyzetről megbízható és valós képet ad. A vizsgálatok eredményei igazolták az Alap működésének szabályosságát és megbízhatóságát.

- A Központi Nukleáris Pénzügyi Alap éves költségvetési beszámolóját a számviteli törvényben foglaltak és az általános számviteli elvek szerint készítették el. Az éves költségvetési beszámoló az Alap 2011. december 31-én fennálló vagyoni, pénzügyi és jövedelmi helyzetéről megbízható és valós képet ad.

- A Nemzeti Kulturális Alap éves költségvetési beszámolóját a számviteli törvényben foglaltak és az általános számviteli elvek szerint készítették el. Az éves költségvetési beszámoló az Alap 2011. december 31-én fennálló vagyoni, pénzügyi és jövedelmi helyzetéről megbízható és valós képet ad. A vizsgálatok eredményei igazolták az Alap működésének szabályosságát és megbízhatóságát.

- A Wesselényi Miklós Ár- és Belvízvédelmi Kártalanítási Alap éves költségvetési beszámolóját a számviteli törvényben, illetve az államháztartás szervezetei beszámolási és könyvvezetési kötelezettségének sajátosságairól szóló 249/2000. (XII. 24.) Korm. rendeletben foglaltak és az általános számviteli elvek szerint készítették el. Az éves költségvetési beszámoló az Alap 2011. december 31-én fennálló vagyoni, pénzügyi és jövedelmi helyzetéről megbízható és valós képet ad. Az Alap a 2011. évi költségvetését az adott felhatalmazások és korlátok között hajtotta végre, a pénzeszközöket szabályszerűen és a céloknak megfelelően használta fel.

- A Kutatási és Technológiai Innovációs Alap éves elemi költségvetési beszámolóját a számviteli törvényben foglaltak és az általános számviteli elvek szerint készítették el. A beszámoló az Alap 2011. december 31-én fennálló vagyoni, pénzügyi és jövedelmi helyzetéről megbízható és valós képet ad. A vizsgálatok eredményei igazolták az Alap működésének szabályosságát és megbízhatóságát.

Az egyes alapokról kiadott záradékot, véleményeket a „Fejezeti indokolások” kötetek mellékletei tartalmazzák.

D) A társadalombiztosítás pénzügyi alapjainak gazdálkodása

1. Nyugdíjbiztosítási Alap

A költségvetési törvény a Nyugdíjbiztosítási Alap 2011. évi költségvetését 3074,6 milliárd forint bevételi és ugyanekkora kiadási főösszeggel határozta meg. Év közben egyetlen alkalommal minimális mértékben módosult az említett bevételi és kiadási főösszeg, a csökkentés egyaránt közel 1,1 milliárd forint volt (2011. évi CXIV. törvény július 30-i hatállyal).

Az Alap költségvetése 3048,6 milliárd forint bevételi és 3048,8 milliárd forint kiadási főösszeggel, a tervezett „0” egyenleg közelében 0,2 milliárd forint hiánnyal zárta a 2011. évet.

Az Alap bevételei döntően két forrásból származtak. A meghatározó nagyságot képező járulékbevételek (munkáltatói és biztosítotti befizetések) összege 2594,1 milliárd forintot tett ki, ami 40,6 milliárd forinttal több volt, mint az előirányzat.

A járulékbevételek 2011. évi szabályozását az alábbiak jellemezték:

- a munkáltatók által fizetendő nyugdíjbiztosítási járulék mértéke ugyanakkora volt (24%), mint az előző évben;

- az egyéni nyugdíjjárulék mértéke egységesen - mind a magánnyugdíjpénztári tagok, mind a nem pénztártag biztosítottak esetében - 0,5 százalékponttal nőtt, és így 10% lett;

- a járulékplafon (egyéni nyugdíjjárulék-fizetési kötelezettség felső határa) az előző évi napi 20 420 forintról napi 21 000 forintra nőtt.

A bevételek másik, meghatározó nagyságú csoportját a Nyugdíjreform és Adósságcsökkentő Alapból érkezett pénzösszeg képezte, a 363,4 milliárd forint teljesítés az összes bevétel 11,9%-át tette ki. Ez a bevétel volt hivatott pótolni a korábbi években biztosított, a központi költségvetésből különféle jogcímeken kifizetett támogatásokat. A teljesítés 69,8 milliárd forinttal kevesebb volt a módosított előirányzatnál (433,2 milliárd forint), amit az magyaráz, hogy év közben az Alap költségvetési pozíciója kedvezőbben alakult, ezért nem volt szükség a teljes összeg átadására.

A bevételek előzőkben említett két nagy csoportját kiegészítette néhány további jogcímen érkező összeg. Ezek közül:

- az Egészségbiztosítási Alapból a GYED-ben részesülők után fizetett nyugdíjbiztosítási járulék összege 22,5 milliárd forint volt, amely érték megegyezett az előirányzattal;

- korkedvezmény-biztosítási járulékból 17,4 milliárd forint volt a bevétel, ez mintegy 2,5 milliárd forinttal kevesebb az előirányzatnál. 2011-ben január hónap kivételével - a jogszabályi előírásoknak megfelelően - már a teljes összeg munkáltatói befizetés volt;

- az egyszerűsített foglalkoztatás után fizetendő közteher jogcímen 5,9 milliárd forint bevételhez jutott az Alap;

- a Munkaerőpiaci Alapból érkezett megtérítések összege 13,6 milliárd forintot tett ki, ami 4,0 milliárd forinttal több volt az előirányzatnál.

Késedelmi pótlékból és bírságból 12,7 milliárd forint bevételhez jutott az Alap, ez 2,4 milliárd forinttal haladta meg az előirányzatot.

Az Alap kiadásainak éves összege 3048,8 milliárd forint volt, ami a módosított kiadási főösszegnél 24,8 milliárd forinttal kevesebb. A kiadások meghatározó részét (99,3%-át) a nyugellátásra fordított összeg adta.

A nyugellátási kiadások nagysága 3028,1 milliárd forintot tett ki, ami az előirányzatnál 26,3 milliárd forinttal volt kevesebb. A kérdéses kiadások 2011. évi alakulását a következő fontosabb folyamatok befolyásolták:

- Januárban a vonatkozó törvényi előírásoknak megfelelően 3,8%-os mértékű emelés történt, ami a nyugdíjkiadások összegét közel 106,0 milliárd forinttal növelte.

A szabályozás értelmében, mivel a GDP tervezett növekedése 3% volt, ezért az emelés mértékének meghatározásánál a tervezett fogyasztói árnövekedést (3,5%) 80%-os súllyal és a tervezett nettó átlagkereset növekedést (4,9%) 20%-os súllyal kellett figyelembe venni.

Az emelés közel 2,7 millió főre terjedt ki, a kiegészítő ellátásokkal is számolva ez valamivel több, mint 3,3 millió ellátást érintett.

- Novemberben további kiegészítő emelésre került sor, ami mintegy 14,5 milliárd forinttal növelte a kiadásokat. A mérték (0,5%) nagysága a januári 3,8%-os emelés és a KSH I-VIII. hónapra vonatkozó tényadatai alapján a teljes évre becsült 4,3%-os mértékű, a nyugdíjasok fogyasztására számított fogyasztói árindex különbsége (0,5 százalékpont).

- Az összefoglalóan „automatizmusok”-nak nevezett tényezők mintegy 12,5 milliárd forinttal növelték a 2010. évi teljesítéshez viszonyítva a kiadásokat. Az ide tartozó komponensek közül a létszámcsökkenés (mintegy 19 ezer fő) 25,0 milliárd forinttal csökkentette; az állomány összetételének módosulása, cserélődése viszont mintegy 37,0 milliárd forinttal növelte a kiadásokat.

2011. január 1-jétől speciális és új ellátási formát vezettek be, ami biztosította, hogy a 40 év jogosultsági idővel rendelkező nők életkoruktól függetlenül öregségi nyugellátásra legyenek jogosultak. Az ezen ellátást igénybe vevők éves átlagos létszáma 16,5 ezer fő, a kiadások összege 26,3 milliárd forint volt.

2011-ben a nyugdíjak megőrizték reálértéküket.

A működési kiadásokra fordított összeg 13,7 milliárd forint volt, ez 2,0 milliárd forinttal haladta meg a törvényi módosított előirányzatot.

2. Egészségbiztosítási Alap

Az Alap a 2011. évet 83,4 milliárd forint hiánnyal zárta, ami a törvényi módosított bevételi és kiadási főösszegek egyenlegénél (87,6 milliárd forint) kedvezőbben alakult.

 

 

 milliárd forint

 

 Törvényi módosított előirányzat

 Teljesítés

 Bevételi főösszeg

 1370,9

 1403,1

 Kiadási főösszeg

 1458,5

 1486,5

 Egyenleg

 87,6

 83,4

A bevételek 42,4%-a járulékbefizetésekből (munkáltatói és biztosítotti együtt) származott, az 594,7 milliárd forint nagyságú teljesítés csekély összeggel, 2,4 milliárd forinttal kevesebb az előirányzatnál.

Az egyéb járulékok és hozzájárulások - ide tartozik többek között az egészségügyi szolgáltatási járulék, a munkáltatói táppénz-hozzájárulás - összege 40,2 milliárd forintot tett ki; ez közel azonos volt az előirányzattal (40,4 milliárd forint).

Egészségügyi hozzájárulásból 54,3 milliárd forint volt a bevétel; ez jelentősen, 18,4 milliárd forinttal több, mint az előirányzat.

Az előbbiekben említett bevételek alakulását befolyásolták a szabályozásban bekövetkező változások:

- az egészségügyi szolgáltatási járulék havi összege 4950 forintról 5100 forintra emelkedett;

- a kifizetőnek 27%-os mértékű egészségügyi hozzájárulást kellett fizetni a személyi jövedelemadó törvényben felsorolt béren kívüli juttatásnak nem minősülő egyes juttatások adóalapként meghatározott összege után;

- 2011. január 1-jétől minden osztalékjövedelem után egészségügyi hozzájárulást kell fizetni.

A bevételek másik meghatározó nagyságrendű csoportját (45,8%) a központi költségvetési hozzájárulások képezték, a 642,4 milliárd forint teljesítés ugyanakkora volt, mint az előirányzat. Ebből az összegből a központi költségvetésből járulék címén átvett pénzeszköz 637,0 milliárd forintot tett ki, ami megegyezett az előirányzattal. Ezt az összeget a nemzeti kockázatközösségbe tartozók után havonta egészségügyi szolgáltatási járulékként fizeti a költségvetés az Egészségbiztosítási Alapnak.

Az egészségbiztosítási tevékenységgel kapcsolatos egyéb bevételek, a 67,2 milliárd forint teljesítés jelentősen meghaladta az előirányzatot (51,3 milliárd). Az ide tartozó bevételek legnagyobb részét a gyógyszergyártók és -forgalmazók befizetései adták, az 59,7 milliárd forint teljesítés 16,2 milliárd forinttal több volt, mint a törvényi előirányzat.

Az Alap 2011. évi kiadásainak összege 1486,5 milliárd forintot tett ki. A törvényi módosított előirányzathoz képest a túllépés 28,0 milliárd forint volt, ami alapvetően a természetbeli ellátásoknál felmerült többlet és a pénzbeli ellátások körében létrejött „megtakarítás” eredménye.

A pénzbeli ellátások tették ki az összes kiadás 13,5%-át, ezek nagysága 201,4 milliárd forint volt, ami az előirányzatnál 31,1 milliárd forinttal kevesebb. Az ebben a kiadási csoportban képződött „megtakarítás” mintegy kétharmad része a táppénzkiadások előirányzatánál keletkezett, ahol a felhasználás 65,5 milliárd forint volt, ez az előirányzatnál 20,6 milliárd forinttal volt kevesebb. A teljesítés és az előirányzat közötti jelentős különbséget a szabályozásban történt változások, valamint a táppénzen lévők napi átlagos létszámának, a táppénzes napok számának jelentős csökkenése magyarázza. Terhességi-gyermekágyi segélyre 36,0 milliárd forintot költött az egészségbiztosítás. Ez az összeg az előirányzatnál 5,6 milliárd forinttal kisebb volt, amit döntően a segélyezési napok számának csökkenése és az egyes segélyezési napra jutó kiadás tervezettnél mérsékeltebb növekedése magyaráz.

A gyermekgondozási díj összege 89,3 milliárd forintot tett ki, ami az előirányzatnál 4,4 milliárd forinttal kevesebb volt, amely összefügg az igénybe vevők átlagos számának csökkenésével.

A természetbeni ellátások adták az összes kiadás 84,0%-át, az 1249,1 milliárd forint teljesítés az eredeti előirányzatot 60,3 milliárd forinttal haladta meg. Az ehhez az alcímhez tartozó legnagyobb előirányzatot a gyógyító-megelőző ellátások kiadásai képezték, erre 770,1 milliárd forintot irányzott elő a törvény. Az év közben történt előirányzat-átcsoportosításokat és a Kormány hatáskörében történt módosításokat követően a teljesítés összege 806,9 milliárd forint lett, így az előirányzathoz viszonyított többlet 36,8 milliárd forint volt.

Decemberben a havi finanszírozáson kívül többletforráshoz jutottak az egészségügyi szolgáltatók. Konszolidációs támogatásra 27,0 milliárd forint, kereset-kiegészítésre 5,6 milliárd forint került kifizetésre. Ezen kívül javultak a háziorvosi ellátás, a mentés, a betegszállítás finanszírozási viszonyai.

A gyógyszertámogatásra előirányzott összeg 343,5 milliárd forint, a teljesítés 376,9 milliárd forint volt, amelyből gyógyszertámogatás kiadásai jogcímen 360,6 milliárd forintot használt fel az egészségbiztosítás. A speciális beszerzésű gyógyszerkiadásokra (külön keretes beszerzésekre) 9,8 milliárd forint, a méltányossági kifizetésekre 6,5 milliárd forint jutott.

A gyógyászati segédeszköz támogatására fordított összeg 50,8 milliárd forint volt, amely az eredeti előirányzatnál 6,0 milliárd forinttal nagyobb kiadást jelentett.

Az alapkezelő működési kiadásai 10,8 milliárd forintot tettek ki, a törvényi módosított előirányzat feletti teljesítés 0,9 milliárd forint volt.

3. Létszám és személyi juttatások

2011-ben az Országos Egészségbiztosítási Pénztár engedélyezett létszáma 1594 fő, az átlagos statisztikai állományi létszám 1403 fő volt. A személyi juttatásokra fordított összeg 5,5 milliárd forintot tett ki.

Az Országos Nyugdíjbiztosítási Főigazgatóság és annak igazgatási szervei engedélyezett létszáma 1622 fő, az átlagos statisztikai állományi létszám 1509 fő volt, személyi juttatásokra 6,4 milliárd forint felhasználása történt.

4. A KESZ-hez kapcsolódó megelőlegezési számla igénybevétele a társadalombiztosítási kiadások finanszírozásához

A társadalombiztosítás két pénzügyi alapjának napi bevételei és kiadásai több ok miatt is eltérnek egymástól. A bevételek esetében a járulékok és hozzájárulások jogszabályokban rögzített befizetési határidői, a központi költségvetési hozzájárulások esetén a szintén jogszabályokban meghatározott átutalási határidők a meghatározóak. Az ellátási kiadások döntő részének hónapon belüli alakulása szintén erősen függ a jogszabályokban rögzített kifizetési határidőktől. További fontos tényező a tervezett és a tényleges költségvetési pozíció eltérése, valamint az esetleges előző évi hiány zárszámadás keretében történő tárgyévi rendezésének időpontja.

A biztonságos finanszírozás érdekében az államháztartási törvény lehetővé teszi, hogy a két pénzügyi alap azokon a napokon, amikor a kifizetések összege meghaladja a bevételek összegét, kamatmentes hitelhez jusson a megelőlegezési számláról. A törvényi előírás értelmében a hitelt a bevételekből soron kívül kell törleszteni.

A táblázat alaponként mutatja be a 2011. évi hiteligénybevétel néhány fontos jellemzőjét:

 

 

 milliárd forint

 

 Nyugdíjbiztosítási Alap

 Egészségbiztosítási Alap

 Legkisebb napi összeg

 0,3 (január 4.)

 80,7 (január 13.)

 Legnagyobb napi összeg

 361,0 (október 11.)

 181,5 (december 8.)

 Napi átlagos összeg

 150,7

 121,8

2011-ben a munkanapok száma 255 volt, az Egészségbiztosítási Alap esetében minden nap szükséges volt a KESZ-hitel igénybevételre, a Nyugdíjbiztosítási Alap esetében 9 hitelmentes nap volt.

A Nyugdíjbiztosítási Alap hiteligénybevételét alapvetően meghatározta, hogy a költségvetés kiegyensúlyozásához szükséges Nyugdíjreform és Adósságcsökkentő Alapból származó pénzeszközátadás első részének átutalása október végén, a második rész átadása december 23-án történt, ettől az időponttól a hitelszámla egyenlege „0”.

Az Egészségbiztosítási Alap esetében a havonkénti átlagos igénybevétel mérsékelt ingadozással, de alaptendenciáját tekintve folyamatosan nőtt, a maximális értéket december 8-án érte el.

III. Helyi önkormányzatok gazdálkodása

1. A helyi önkormányzatok gazdálkodásának általános értékelése

Az államháztartás helyi önkormányzati alrendszerében 2011. év végén változatlanul 3196 volt az önkormányzatok száma.

A helyi önkormányzatok a 2011. költségvetési év során 3793,3 milliárd forint tárgyévi bevételből gazdálkodtak, ami 1,7%-kal haladta meg az előző évit. Ezen belül a finanszírozási műveletekből származó bevételek 461,3 milliárd forintot tettek ki, magukban foglalva a pénzmaradvány és a vállalkozási maradvány igénybevételét, a hitelbevételeket, az értékpapírok értékesítéséből, államkötvények visszaváltásából származó bevételeket és a függő, átfutó, kiegyenlítő elszámolásokból származó bevételeket.

A helyi önkormányzatok adósságállománya a 2011. év végére lecsökkent 1196,8 milliárd forintra, az előző év végi adósságállomány (1247,5 milliárd forint) 95,9%-ára. Az adósságállományon belül a hitelek és a kötvények állománya közel fele-fele arányt képvisel. A kötvényállomány 2010-hez viszonyítva 29,0 milliárd forinttal, a hitelállomány pedig 21,8 milliárd forinttal csökkent.

Egyértelműen a megyei önkormányzatok adósságkonszolidációja vezetett a csökkenéshez, így a 2010. év adatából figyelmen kívül hagyva a megyei önkormányzatok adósságát, az adósságnövekedés üteme az előző évi (22%) felére csökkent.

Az adósságállomány 2011. év végi alakulásában igen nagy szerepet játszott a devizában fennálló adósságrész év végi átértékelése, mivel a két jellemző devizanem (EUR, CHF) árfolyam-emelkedése átlagosan közel 15%-os volt.

A hitelállományon belül különösen a rövid lejáratú hitelek állományának csökkenése figyelhető meg (50,2 milliárd forint), amelynek likvid hitel része az előző évinek 1,6%-ára zsugorodott.

A likviditási problémákkal küzdő önkormányzatok száma nem emelkedett, az év végén a likvid hitelek kiváltására rendkívüli támogatásban részesültek az önkormányzatok.

2. A 2011. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok hitelműveletek nélküli konszolidált egyenlege 143,5 milliárd forint volt. A 2,6 milliárd forint összegű privatizációs bevétellel nem számolva, a konszolidált egyenleg 140,9 milliárd forintot tett ki, ami az előző évi -239,0 milliárd forinthoz képest 380,0 milliárd forintos javulást mutat.

A folyó működési bevételek és kiadások egyenlege +153,3 milliárd forint volt, ami 95,0 milliárd forinttal magasabb, mint 2010-ben. Alakulásában a következő elemek játszottak szerepet:

A helyi adók bevétele 4,4%-kal, 24,0 milliárd forinttal nőtt a 2010-ben realizálthoz képest. A leggyakrabban működtetett adónem továbbra is a helyi iparűzési adó. Szintén emelkedett - ha viszonylag csekély, dinamikájában 1,4%, összegében 1,0 milliárd forint mértékben is - a gépjárműadóból befolyt bevétel, amely így elérte a 72,1 milliárd forintot.

Jelentősen nőttek az önkormányzatok egyéb saját bevételei - elsősorban a szolgáltatások ellenértékeként szedett díjak, intézményi, térítési díjak megemelése miatt - 20,6%-kal, 12,4 milliárd forinttal. Még ennél is nagyobb mértékben emelkedett - 28,1%-kal, 27,0 milliárd forinttal - az egyéb államháztartáson belüli átutalások mértéke. (Ez a csoport tartalmazza az elkülönített állami pénzalapoktól, az EU-tól, a központi költségvetési fejezetektől stb. működési célra átvett pénzeszközöket.)

Mindezen folyamatok pozitív hatását gyengítette az illetékbevételek 10,8%-os, 4,2 milliárd forintos csökkenése, valamint a kamatbevételek 9,8%-kal, 2,9 milliárd forinttal történő elmaradása az előző évhez képest.

Kiadási oldalról a személyi juttatásokra fordított összeg 1022,7 milliárd forintra teljesült, ami 7,6%-kal kevesebb, mint egy évvel korábban. A csökkenésben döntő szerepe a szigorúbb bérgazdálkodásnak volt. A keresetek alakulásában azonban szerepet játszott, hogy 2011-ben is sor került a költségvetési intézményekben dolgozók körében bérkompenzációra.

A 2011. január 1-jén hatályba lépő személyi jövedelemadó és munkavállalót terhelő nyugdíjjárulék-változás következtében a 293 440 forintnál kisebb havi bruttó keresettel rendelkezők nettó keresete csökkent volna, ha nem növekszik a bérük, illetve családi adókedvezményre nem jogosultak. A közszférát érintően kormányrendelet intézkedett a nettó illetményekhez kapcsolódóan kompenzáció bevezetéséről.

A csökkenő bérekhez kapcsolódóan csökkentek a járulékok is 6,5%-kal, összegében 18,4 milliárd forinttal.

A dologi kiadások 2,9%-kal teljesültek alacsonyabban az előző évhez képest, és 954,2 milliárd forintot tettek ki.

Emelkedett az önkormányzatok által kifizetett társadalom- és szociálpolitikai juttatások összege, ami elsősorban a foglalkoztatást helyettesítő támogatásban részesülők számának emelkedésével és a gáz- és távhőár-támogatás lakásfenntartási támogatásba történő integrálásával magyarázható. Emellett kismértékben nőtt a rendszeres szociális segélyezettek létszáma is.

2011-ben jelentős mértékű a működési költségvetés pozitív egyenlege. Ennek oka, hogy az előző év teljesítéséhez mérten a tárgyévi működési bevételek ugyan 1,2%-kal csökkentek, a tárgyévi folyó kiadások viszont ennél nagyobb mértékben, 4,7%-kal visszaestek. Az önkormányzatok működőképességük megőrzése érdekében bevételeik növelésére - a térítési és egyéb díjak emelésére -, de legalább az előző évi szinten tartására törekedtek, és emellett erőteljes takarékosságra hoztak döntéseket.

A felhalmozási bevételeknek és kiadásoknak a 2010. évivel történt összevetése alapján megállapítható, hogy azok 2011-ben több tényező egymással ellentétes hatására alakultak ki. Egyrészt - az uniós támogatások igénybevétele miatt - a korábbi évhez képest 14,5%-kal magasabb mértékben teljesültek a támogatásértékű bevételek, összegében 286,3 milliárd forintra. Szintén emelkedtek az államháztartáson kívülről kapott felhalmozási bevételek 54,5%-kal, 75,2 milliárd forintra.

Jelentős szerepe volt a mutatók alakulásában a megyei önkormányzatok adósságkonszolidációja keretében nyújtott fejlesztési célú állami támogatásnak, amelynek összege elérte a 142,2 milliárd forintot.

A tárgyi eszközök, föld és immateriális javak értékesítéséből, a vállalatértékesítésből származó bevételek összege szintén emelkedett, ez utóbbi több mint ötszörösére, 266,2 millió forintra nőtt.

A bevételek növekedése mellett a felhalmozási kiadások csökkenése figyelhető meg. 2011-ben átlagosan, együttesen 12,8%-kal kevesebbet fordítottak az önkormányzatok ingatlanok vásárlására, beruházásokra és nagy értékű tárgyi eszközök felújítására.

A felhalmozási bevételek és kiadások megyei önkormányzatok adósságkonszolidációs támogatása nélküli egyenlege -152,1 milliárd forint volt, ami a 2010. évi -290,3 milliárd forintot tekintve 138,2 milliárd forinttal kedvezőbb.

Összességében a folyó működési bevételek és kiadások növekvő pozitív egyenlegét az önkormányzatok a felhalmozási bevételeiket meghaladó felhalmozási kiadásaik fedezetére használták. Ezzel együtt megállapítható, hogy csökkenő hitelfelvétel mellett visszafogottabb fejlesztési döntéseket hoztak a képviselőtestületek.

A helyi önkormányzatok bevételeinek és kiadásainak alakulása a 2009-2011. években:

 Folyó bevételek és kiadások

  2009. évi teljesítés

  2010. évi teljesítés

  2011. évi teljesítés

 2011. évi teljesítés a 2010. évi teljesítéshez viszonyítva

 

 millió forint

 %

 Intézményi tevékenységek bevételei *

 312 540,3

 355 501,6

 334 342,2

 94,0

 Kamatbevételek

 56 263,0

 29 825,4

 26 894,5

 90,2

 Illetékek

 58 370,5

 39 247,9

 35 026,2

 89,2

 Helyi adók

 566 251,5

 542 585,8

 566 625,2

 104,4

 Környezetvédelmi bírság

 536,4

 564,5

 448,5

 79,5

 Egyéb sajátos bevételek

 64 227,5

 59 704,7

 72 028,7

 120,6

 Személyi jövedelemadó

 235 498,3

 241 420,8

 226 278,7

 93,7

 Gépjárműadó

 63 754,1

 71 112,0

 72 073,2

 101,4

 Luxusadó

 3,1

 0,3

 0,0

 0,0

 Működési célú állami hozzájárulások és támogatások összesen

 1 006 667,7

 970 068,0

 930 466,5

 95,9

 Egészségbiztosítási Alaptól átvett pénzeszközök

 317 445,7

 330 647,7

 317 470,0

 96,0

 Egyéb államháztartáson belüli átutalások

 72 305,6

 95 947,9

 122 888,2

 128,1

 Államháztartáson kívülről származó pénzeszközök**

 29 389,3

 33 096,8

 32 122,3

 97,1

 Folyó, működési bevételek összesen

 2 783 253,0

 2 769 723,4

 2 736 664,2

 98,8

 Személyi juttatások

 1 089 022,2

 1 106 397,4

 1 022 765,6

 92,4

 Tb. járulék, munkaadói járulék, eü. hozzájárulás

 318 854,6

 282 190,1

 263 848,3

 93,5

 Dologi kiadások

 919 358,0

 983 115,6

 954 211,9

 97,1

 Társadalom és szociálpolitikai juttatások

 146 781,7

 152 708,3

 158 977,1

 104,1

 Ellátottak pénzbeli juttatása

 10 088,1

 11 573,1

 12 258,6

 105,9

 Támogatásértékű működési kiadások összesen

 2 231,0

 2 655,6

 2 230,8

 84,0

 Működési célú pénzeszköz átadás államháztartáson kívülre**

 148 952,9

 172 728,4

 169 026,8

 97,9

 Folyó, működési kiadások és támogatások összesen

 2 635 288,5

 2 711 368,5

 2 583 319,1

 95,3

 Folyó, működési bevételek és kiadások egyenlege

 147 964,5

 58 354,9

 153 345,1

 262,8

 

 

 

 

 

 Felhalmozási bevételek és kiadások

 

 

 

 

 Tárgyi eszközök, föld és immateriális javak értékesítése

 71 804,7

 50 154,5

 57 588,3

 114,8

 Részvények értékesítése

 4 002,4

 6 977,0

 2 341,2

 33,6

 Vállalat értékesítéséből származó bevételek

 122,8

 45,8

 266,2

 581,2

 Támogatásértékű felhalmozási bevételek

 160 211,4

 250 023,4

 286 329,1

 114,5

 Államháztartáson kívüli felhalmozási bevételek

 40 674,6

 48 667,3

 75 194,3

 154,5

 

 

 

 

 

 Fejlesztési célú állami hozzájárulások és támogatások összesen***

 66 285,9

 47 897,7

 173 586,9

 362,4

 ebből: A megyei önkormányzatok adósság-konszolidációs támogatása

 

 

 142 252,3

 

 Fejlesztési, felhalmozási bevételek összesen

 343 101,8

 403 765,7

 595 306,0

 147,4

 Tárgyi eszközök, föld és immateriális javak felhalmozása, pü. befektetések

 311 620,3

 389 349,3

 330 292,7

 84,8

 Támogatásértékű felhalmozási kiadások összesen

 2 009,9

 2 991,0

 2 719,7

 90,9

 Államháztartáson kívüli felhalmozás célú átutalások

 87 566,0

 60 004,8

 73 402,7

 122,3

 Nagyértékű tárgyi eszközök felújítása áfával

 109 030,8

 151 582,8

 121 502,6

 80,2

 Beruházások áfája 

 63 376,4

 90 181,7

 77 224,2

 85,6

 Fejlesztési, felhalmozási kiadások összesen

 573 603,4

 694 109,6

 605 141,9

 87,2

 Fejlesztési, felhalmozási bevételek és kiadások egyenlege

 -230 501,6

 -290 343,9

 -9 835,9

 3,4

 Fejlesztési, felhalmozási bevételek és kiadások egyenlege (a megyei önkormányzatok adósságkonszolidációs támogatása nélkül számítva)

 -230 501,6

 -290 343,9

 -152 088,2

 52,4

 Privatizációs bevétel nélküli fejlesztési bevételek és kiadások egyenlege

 -234 626,8

 -297 366,7

 -12 443,3

 4,2

 Privatizációs bevétel nélküli fejlesztési bevételek és kiadások egyenlege (a megyei önkormányzatok adósságkonszolidációs támogatása nélkül számítva)

 -234 626,8

 -297 366,7

 - 154 695,6

 52,0

 Finanszírozási műveletek nélküli bevételek összesen

 3 126 354,8

 3 173 489,1

 3 331 970,2

 105,0

 Finanszírozási műveletek nélküli kiadások összesen

 3 208 891,9

 3 405 478,1

 3 188 461,0

 93,6

 Finanszírozási műveletek nélküli egyenleg

 -82 537,1

 -231 989,0

 143 509,2

 -61,9

 Finanszírozási műveletek nélküli egyenleg (a megyei önkormányzatok adósságkonszolidációs támogatása nélkül számítva)

 -82 537,1

 -231 989,0

 1 256,9

 -0,5

 Privatizációs bevétel nélküli egyenleg

 -86 662,3

 -239 011,8

 140 901,8

 -59,0

 Privatizációs bevétel nélküli egyenleg (a megyei önkormányzatok adósságkonszolidációs támogatása nélkül számítva)

 -86 662,3

 -239 011,8

 -1 350,5

 0,6

 Finanszírozási műveletek bevételei és kiadásai:

 

 

 

 

 Pénzmaradvány, vállalkozási maradvány igénybevétele

 409 393,4

 401 989,4

 295 463,1

 73,5

 Hitelbevételek

 76 170,6

 141 249,2

 134 477,2

 95,2

 Hosszú lejáratú értékpapírok értékesítéséből és kibocsátásából származó bevételek

 33 936,2

 58 360,6

 29 706,0

 50,9

 Éven belüli lejáratú értékpapírok értékesítéséből és kibocsátásából származó bevételek

 48 895,4

 18 459,5

 3 872,1

 21,0

 Függő, átfutó, kiegyenlítő elszámolások

 -6 107,7

 -62 970,1

 -2 172,5

 3,5

 Finanszírozási műveletek bevételei összesen

 562 287,9

 557 088,6

 461 345,9

 82,8

 Hitelvisszafizetés

 60 985,4

 59 968,8

 146 321,4

 244,0

 Hosszú lejáratú értékpapírok vásárlása és beváltása

 4 045,3

 16 809,5

 138 052,6

 821,3

 Éven belüli lejáratú értékpapírok vásárlása és beváltása

 9 566,7

 1 421,8

 3 071,4

 216,0

 Függő, átfutó, kiegyenlítő elszámolások

 1 009,1

 236,7

 -150,8

 -63,7

 Finanszírozási műveletek kiadásai összesen

 75 606,5

 78 436,8

 287 294,6

 366,3

 Tárgyévi bevételek összesen

 3 688 642,7

 3 730 577,7

 3 793 316,1

 101,7

 Tárgyévi kiadások összesen

 3 284 498,4

 3 483 914,9

 3 475 755,6

 99,8

 

 

 

 

 

 * Az áfát is tartalmazza.

 ** A korábban nyújtott kölcsönök visszatérülését és ideiglenesen átvett pénzeszközöket, illetve a kölcsönnyújtást, valamint alap- és vállalkozási tevékenység közötti elszámolást is tartalmazza. 

 *** E sor a 2011. évben - a megyei önkormányzatok adósságkonszolidációs támogatásán túl - a címzett és céltámogatásokat, a fejlesztési célú központosított előirányzatokat, a vis maior támogatást, a Budapest 4-es metró építésének támogatását tartalmazza.

2.2. A bevételek alakulása

A helyi önkormányzatok 2011. évi - finanszírozási műveletekkel együtt számított - tárgyévi bevételeinek összege 3793,3 milliárd forint volt, ami 62,7 milliárd forinttal, 1,7%-kal haladta meg a 2010. évben teljesített bevételeket.

A helyi önkormányzatok 2010. évi és 2011. évi bevételi forrásainak megoszlása:

 

 

 

 %-ban

 Megnevezés

 2010. évi teljesítés

 2011. évi irányszám

 2011. évi teljesítés

 1. Saját folyó bevételek

 27,5

 30,1

 27,3

 Ebből: - helyi adók

 14,5

 16,8

 14,9

 2. Átengedett bevételek

 8,4

 8,3

 7,9

 ebből: - személyi jövedelemadó

 6,5

 6,2

 6,0

 - gépjárműadó

 1,9

 2,0

 1,9

 3. Felhalmozási és tőke jellegű bevételek

 9,5

 9,1

 11,1

 4. Állami hozzájárulások és támogatások 

 27,3

 25,4

 29,1

 5. Támogatásértékű működési bevétel Egészségbiztosítási Alaptól

 8,9

 9,2

 8,4

 6. Egyéb támogatásértékű működési bevételek, visszatérítések

 3,5

 4,3

 4,0

 7. Finanszírozási műveletek nélküli bevételek (1+2+3+4+5+6)

 85,1

 86,3

 87,8

 8. Finanszírozási műveletek bevételei

 14,9

 13,6

 12,2

 Tárgyévi bevételek összesen (7+8)

 100

 100

 100

A bevételek főbb csoportonként a következők szerint alakultak:

2.2.1 A saját folyó bevételek összege 1035,2 milliárd forint volt, amely mindössze 0,8%-kal magasabb az előző évinél.

Ezen belül:

- Az intézményi működési bevételek 361,2 milliárd forintra, az előző évi teljesítéstől 24,1 milliárd forinttal, 6,3%-kal alacsonyabb mértékben teljesültek. Ezen belül az intézményi tevékenységek bevételei, amelyek az alaptevékenység körében végzett szolgáltatások díjából, bérleti- és lízingdíj-bevételekből tevődtek össze, a 2010. évihez képest 5,1 milliárd forinttal emelkedtek.

A kamatbevételek 26,9 milliárd forintot tettek ki, és így a 2010. évi összegtől 2,9 milliárd forinttal maradtak el.

Az áfa-bevételek 26,3 milliárd forinttal, 20,5%-kal csökkentek a 2010. évi teljesítéshez képest. (Ez a jelentős csökkenés szerkezeti változásból adódik, ténylegesen csak 7,9 milliárd forint a működési áfa-bevételek csökkenése.)

- Az illetékbevétel a 2011. évben 35,0 milliárd forint volt, amely az irányszám (41,6 milliárd forint) 84,2%-a. A 2011. évi ténybevétel a 2010. évi ténybevételhez (39,2 milliárd forint) viszonyítva 10,8%-kal, 4,2 milliárd forinttal csökkent. A visszaesés a gazdasági válság miatt csökkenő ingatlan- és gépjárműforgalom, a mérséklődő ingatlanárak, továbbá az általános visszterhes vagyonszerzési illetékmérték csökkentése hatásának tudható be.

Helyi adókból származó bevételek alakulása millió forintban:

 Megnevezés

 2010. évi tény

 2011. évi irányszám

 2011. évi tény

 Helyi adó

 542 586

 610 500

 566 625

 építményadó

 71 025

 77 500

 80 987

 telekadó

 9 861

 11 000

 10 310

 kommunális adó

 11 294

 10 500

 11 200

 magánszemélyek

 10 124

 10 500

 11 099

 iparűzési adó 

 443 093

 505 000

 457 308

 idegenforgalmi adó

 7 312

 6 500

 6 819

 tartózkodás után

 5 798

 6 500

 6 761

- A helyi adó irányszáma 610,5 milliárd forint volt, amely 566,6 milliárd forintra teljesült. Ez 24 milliárd forinttal - 4,4%-kal - több mint a 2010. évi bevétel. (Pótlékból és bírságból 5,8 milliárd forint folyt be, amely valamennyi önkormányzati adó utáni felszámított pótlékot és bírságot tartalmazza.)

= A helyi iparűzési adóbevétel mintegy 457,3 milliárd forint volt, amely az összes helyi adó 80,7%-a. Ez 14,2 milliárd forinttal, 3,2%-kal magasabb, mint a 2010. évi. Az irányszámhoz viszonyítva azonban kisebb lett 9,4%-kal. A mérsékelt bevételnövekedés oka, hogy a gazdasági visszaesés után a vállalkozások a korábbi évekhez viszonyítva alacsonyabb adóelőleg-kiegészítést teljesítettek.

= A többi helyi adó (építményadó, telekadó, magánszemélyek kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 109,3 milliárd forint bevételt biztosított, amely 9,8 milliárd forinttal - 9,9%-kal - több mint a 2010. évben. A növekedés részben a helyi adórendeletekben megállapított - törvényi korlát emelkedését kihasználó - adómérték emelésének, részben az építmény- és telekadót bevezető önkormányzatok számának növekedése miatt következett be.

Átengedett bevételek és illetékek alakulása millió forintban:

 Megnevezés

 2010. évi tény

 2011. évi irányszám

 2011. évi tény

 Átengedett személyi jövedelemadó

 241 420,8

 226 588,5

 226 278,7

 Gépjárműadó

 71 112,0

 73 000,0

 72 073,2

 Termőföld bérbeadásából származó jöv. adója

 93,0

 100,0

 82,1

 Talajterhelési díj

 1 079,0

 1 100,0

 1 031,6

 Illeték

 39 247,9

 41 600,0

 35 026,2

2.2.2. Az átengedett bevételek teljesítése 298,4 milliárd forint volt, amely a 2010. évi bevételtől 4,5%-kal maradt el.

- A 2011. évi átengedett személyi jövedelemadó az állandó lakóhely szerint az adózók által két évvel korábban bevallott személyi jövedelemadó 8%-át és a megyei önkormányzatok személyi jövedelemadó részesedését jelenti. A személyi jövedelemadó helyben maradó része 126,4 milliárd forint, a megyei önkormányzatok személyi jövedelemadó részesedése 6,3 milliárd forint volt. A jövedelemkülönbség mérséklésére 93,6 milliárd forint állt az önkormányzatok rendelkezésére. Az együttesen átengedett személyi jövedelemadó a 2010. évihez viszonyítva 15,1 milliárd forinttal, 6,3%-kal csökkent. Ennek oka a világgazdasági válság miatt visszaeső 2009. évi jövedelmekben és az azokhoz kapcsolódó személyi jövedelemadó csökkenésében keresendő.

A 2011. évi jövedelemkülönbség-mérséklés elszámolása során 324 önkormányzat 0,7 milliárd forintot visszafizetett, 171 önkormányzat viszont 0,4 milliárd forint pótlólagos támogatást kapott a jövedelemkülönbség-mérséklési számítás során figyelembe vett normatív hozzájárulások év közbeni változása miatt.

- A gépjárműadó-bevétel 2011. évi irányszáma 73,0 milliárd forint volt. A bevétel 72,1 milliárd forintra teljesült.

- Talajterhelési díjból 1032,0 millió forint bevétel keletkezett, amely az előző évi 1079,0 millió forint bevételtől 47,0 millió forinttal, a tervezett bevételtől 68,0 millió forinttal maradt el.

- A termőföld bérbeadásából származó jövedelemadóból az önkormányzatok az előző évitől 11,8%-kal alacsonyabb, 82,0 millió forint bevételre tettek szert.

2.2.3. A felhalmozási és tőkejellegű bevételek 421,7 milliárd forintot tettek ki. Ez 65,8 milliárd forinttal, 18,5%-kal magasabb a 2010. évi teljesítésnél.

- Ezen belül a tárgyi eszközök értékesítéséből származó bevétel 7,4 milliárd forinttal, 14,8%-kal lett több az előző évhez képest.

- A privatizációs bevételek - melyek a részvények, részesedések értékesítéséből, vállalatértékesítésből származó bevételekből tevődnek össze - az előző évihez képest 4,4 milliárd forinttal csökkentek.

- A támogatásértékű felhalmozási bevételek (államháztartáson belülről átvett pénzeszközök, valamint az EU-tól átvett pénzeszközök együttesen) 36,3 milliárd forinttal (14,5%-kal) növekedtek 2010-hez képest, főként a kifizetések ütemének felgyorsulása miatt.

A forrásokat az önkormányzatok főleg környezetvédelmi, városfejlesztési, oktatási és egészségügyi infrastruktúra-fejlesztési célokra használták fel.

- Az államháztartáson kívülről felhalmozási célra átvett pénzeszközök 75,2 milliárd forintra teljesültek, ez 54,5%-kal haladja meg az előző évi teljesítést, lényegében az EU-s fejlesztésekhez kapcsolódóan.

2.2.4. Az állami hozzájárulások és támogatások

A központi költségvetés a helyi önkormányzatok részére az év során 1104,1 milliárd forint állami hozzájárulást és támogatást utalt át, amely 86,1 milliárd forinttal, 8,5%-kal magasabb az előző évinél. Legjelentősebb tételei a következők:

- A legnagyobb csoportot a normatív állami hozzájárulások képezték. Ezen a jogcímen 582,1 milliárd forint kiutalás történt, a 2010. évitől mindössze 0,8 milliárd forinttal elmaradva.

- A normatív kötött felhasználású - főként a szociális - támogatások tervezettől eltérő alakulása következtében a 163,4 milliárd forint előirányzott összeg 12,5%-kal túlteljesült 183,9 milliárd forintra.

- A színházi támogatások az irányszámnak megfelelően, 11,9 milliárd forint összegben, teljes egészében átutalásra kerültek az érintett önkormányzatoknak.

- A központosított előirányzatok 2011. évi teljesülése 80,9 milliárd forint volt, ami az irányszámtól 6,7 milliárd forinttal lett kevesebb. A csökkenés okai a következők:

A helyi önkormányzatok fejlesztési célú kiegészítő támogatása jogcímen 1,5 milliárd forint, az önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása jogcímen 1,0 milliárd forint került zárolásra.

Fentieken kívül fejezeti hatáskörben több jogcímen - összesen mintegy 5,0 milliárd forinttal - csökkentek az előirányzatok. A legjelentősebb ezek közül: az önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása 4,0 milliárd forinttal.

- A teljesítés tartalmazza 142,3 milliárd forint összeggel a megyei önkormányzatok adósságkonszolidációs támogatását is, mivel az elszámolási szabályok alapján az állam által 2011. december 30-ával átvállalt megyei önkormányzati kötvényállomány támogatásként került kimutatásra.

- A helyi önkormányzatok működőképességének megőrzését szolgáló kiegészítő támogatásokon belül a jelentősebb tétel az önhibájukon kívül hátrányos helyzetben lévő önkormányzatok támogatása (továbbiakban: ÖNHIKI). E támogatás 31,1 milliárd forint eredeti előirányzata - a IX. fejezeten belüli átcsoportosítások révén - több mint 3 milliárd forinttal növekedett. A rendelkezésre álló 34,2 milliárd forint ÖNHIKI keretből összesen 1666 önkormányzat részesült.

Ezen belül összesen

= 1649 települési önkormányzat az I-III. ütemben 22,3 milliárd forintot, valamint pótlólagos támogatásként és rendkívüli körülmény miatt 4,8 milliárd forintot kapott,

= 17 megyei önkormányzat mintegy 4,6 milliárd forint soron kívüli támogatásban és a III. ütemben közel 2,5 milliárd forintban részesült.

Összességében az előző évhez képest látszólag a támogatott ÖNHIKI-s önkormányzatok száma több mint ötszörösére, a támogatás összege több mint hétszeresére emelkedett. Azonban a reális összehasonlíthatóság érdekében, mivel a 2011. évtől az ÖNHIKI és egyéb működési támogatás „összeolvadt”, az adatokat a 2010. évi együttes tényadatokhoz érdemes viszonyítani. Így vizsgálva a két év adatát, a támogatott önkormányzatok száma 1,2-szeresére (257-tel), a folyósított támogatás összege pedig 3,2-szeresére növekedett.

- A helyi önkormányzatok címzett és céltámogatására az Országgyűlés a 2011. évre 350,0 millió forintot hagyott jóvá eredeti előirányzatként, mely év közben nem módosult. A címzett és céltámogatások 2011. évi teljesítése 229,3 millió forint lett, melyből a korábbi évek előirányzat-maradványából címzett támogatásra 96,8 millió forint, céltámogatásra 68,9 millió forint volt a kifizetés.

2011-ben az Országgyűlés nem nyújtott címzett támogatást új, induló beruházásokhoz. Újonnan indítható céltámogatásokra pedig 200,0 millió forintot különített el.

- A vis maior támogatás előirányzatból a 2011. évben 584 önkormányzati kérelemre összesen 4,4 milliárd forint támogatás került jóváhagyásra. A 2010. évi döntések kötelezettségvállalásából és a 2011. évi új döntésekből a 2011. évben 5,6 milliárd forint összeget folyósított a központi költségvetés.

A települések elsősorban ár- és belvíz elleni védekezési munkálatokhoz, a rendkívüli csapadékmennyiség okozta károk, valamint az önkormányzati kötelező feladatok ellátását szolgáló épületekben keletkezett károk helyreállításához igényeltek költségvetési segítséget. A helyreállításra szolgáló támogatások teljesítésarányosan, utólagos finanszírozás keretében kerültek folyósításra, a védekezési munkákhoz szükséges összeg előlegként, utólagos elszámolási kötelezettséggel jutott az önkormányzatokhoz.

Az állami támogatások és hozzájárulások előirányzatainak és teljesülésének részletes alakulását a IX. Helyi önkormányzatok támogatásai és átengedett személyi jövedelemadója fejezet indoklása mutatja be.

2.2.5. Az átvett működési pénzeszközök

- A támogatásértékű működési bevételek teljesülése 440,4 milliárd forint volt, ami 13,8 milliárd forinttal több a 2010. évinél.

= E bevételi csoport döntő részét az Egészségbiztosítási Alaptól átvett 317,5 milliárd forint pénzeszköz jelentette. Az Alaptól átvett pénzeszközök 13,2 milliárd forinttal maradtak el az előző évhez viszonyítva.

= A 2010. évi teljesítéshez képest 17,6 milliárd forinttal, közel 182%-kal több bevételt jelentettek az elkülönített állami pénzalapoktól származó pénzeszközök, ugyanakkor ez a 2011. évi irányszámtól 35%-kal maradt el. Ez a sor döntően a Munkaerőpiaci Alapból származó - közfoglalkoztatáshoz kapcsolódó - pénzeszközöket tartalmazza.

= A központi költségvetési szervektől, fejezetektől (amely tartalmazza az EU-tól átvett működési célú pénzeszközöket is) céljelleggel 92,4 milliárd forint került átutalásra a helyi önkormányzatok részére, ami az előző évhez mérten 15,9 milliárd forintos növekedést mutat.

= Az önkormányzatokhoz - főleg az előző évekkel összefüggő - a központi költségvetéssel történő pénzügyi elszámolásokból 3,2 milliárd forint bevétel folyt be.

- Az államháztartáson kívülről származó bevételek 2011. évi teljesítésének 15,5 milliárd forint összege 4,9 milliárd forinttal, 24,1%-kal kevesebb volt az előző évinél.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok a 2011. évben az előző évinek 131,9%-át kitevő, mintegy 16 milliárd forint bevételt értek el.

- Az alap- és vállalkozási tevékenység közötti elszámolásból 2011-ben 0,7 milliárd forint bevételük származott az önkormányzatoknak, amely szinte megegyezik a 2010. évivel.

2.2.6. Finanszírozási bevételek alakulása

A helyi önkormányzatok finanszírozási műveleteinél 2011-ben jelentős fordulat történt. A hitelfelvételből és kötvénykibocsátásból származó bevételek az előző évi ténytől mintegy 50 milliárd forinttal maradtak el, ugyanakkor hitel- és kötvénytörlesztésre 200,0 milliárd forinttal többet költöttek a 2010. évinél. Oka, hogy a korábban felvett hitelek türelmi ideje fokozatosan lejár. Az önkormányzatok adósságállományukból eredő fizetési kötelezettségeikre működési és felhalmozási kiadásaik visszafogásával teremtettek forrást.

A helyi önkormányzatok 2011-ben 134,5 milliárd forint hitelt vettek fel, ez 6,7 milliárd forinttal kevesebb volt az előző évi ténynél.

A hosszú lejáratú értékpapírok értékesítéséből (kibocsátásából) származó bevételek a 2010. évi teljesítéshez képest mintegy 28,7 milliárd forinttal csökkentek, így 2011-ben 29,7 milliárd forintot értek el. Ez utóbbin belül a kibocsátásból származó bevételek a tavalyi 49,8 milliárd forintról 23,7 milliárd forintra, az értékesítésből származó bevételek pedig a 2010. évi 8,6 milliárd forintról 6,0 milliárd forintra mérséklődtek.

Az éven belüli lejáratú értékpapírok eladásából származó bevételek a 2010. évi 18,5 milliárd forintról 2011-ben 3,9 milliárd forintra teljesültek.

A pénzmaradvány, vállalkozási maradvány igénybevétele 2011-ben 295,5 milliárd forintot jelentett az önkormányzatok számára, amely 73,5%-a a 2010. évi tényadatnak.

A függő, átfutó, kiegyenlítő elszámolások 2011-ben mindössze -2,2 milliárd forintra teljesültek. Az előző évi magas, negatív összegű (-63,0 milliárd forint) teljesítéshez képest a csökkenés az állami támogatások és hozzájárulások előlegrendszerének megszüntetésével függ össze.

2.3. A kiadások alakulása

A helyi önkormányzatok 2011. évi teljesített kiadása 3475,8 milliárd forint volt, amely csupán 0,2%-kal (8,2 milliárd forinttal) maradt el a 2010. évi teljesítéstől.

A tárgyévi kiadások megoszlása 2010. és 2011. években a következők szerint alakult:

A helyi önkormányzatok tárgyévi kiadásainak megoszlása 2010. és 2011. években:

 

 

 

 %-ban

 Megnevezés

 2010. évi teljesítés

 2011. évi irányszám

 2011. évi teljesítés

 1. Folyó működési kiadások

 68,1

 67,8 

 64,5 

 ebből: - személyi juttatások

 31,8

 30,7 

 29,4 

 - tb járulék, egészségbiztosítási és munkaerő-piaci járulékok 

 8,1

 7,9 

 7,6 

 - dologi kiadások

 28,2

 29,2 

 27,5 

 2. Felhalmozási és tőke jellegű kiadások

 19,9

 19,8

 17,4

 ebből: - tárgyi eszközök, föld és immateriális javak felhalmozása

 10,7

 11,0

 9,3

 - részvények, részesedések vásárlása

 0,4

 0,4

 0,2

 - támogatásértékű felhalmozási kiadások összesen

 0,1

 0,0

 0,1

 - államháztartáson kívüli felhalmozás célú átutalások

 1,7

 3,0

 2,1

 - nagyértékű tárgyi eszközök felújítása áfával

 4,4

 3,0

 3,5

 - beruházások áfája

 2,6

 2,4

 2,2

 3. Támogatások és egyéb folyó átutalások összesen

 9,3

 8,3

 9,4

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 97,3

 95,9

 91,3

 5. Kölcsönnyújtás, kölcsöntörlesztés

 0,4

 0,4

 0,4

 6. Alap- és vállalkozási tevékenység közötti elszámolások

 0,0

 0,0

 0,0

 7. Finanszírozási műveletek nélküli kiadások (4+5+6)

 97,7

 96,3

 91,7

 8. Finanszírozási műveletek kiadásai

 2,3

 3,7

 8,3

 Tárgyévi kiadások összesen (7+8)

 100,0

 100,0

 100,0

A továbbiakban a kiadások az ágazati elemzések keretében kerülnek részletesen kifejtésre az 4. ágazati fejezetben.

2.3.1. A folyó működési kiadások teljesítése 2240,8 milliárd forint volt. Ezen kiadásoknak az összes kiadáson belüli aránya a 2011. évre 3,6 százalékpontos csökkenést mutat, amely csökkenésben meghatározó a személyi juttatások teljesítésének 83,6 milliárd forintos, ennek vonzataként a társadalombiztosítási járulékok 18,3 milliárd forintos, a dologi kiadások 28,9 milliárd forintos csökkenése.

2.3.2. A felhalmozási és tőkejellegű kiadások 2010. évben tapasztalt lendületes növekedésével (20%) szemben a 2011. évre ismét csökkenés látszik (89,0 milliárd forint), amely folyamatot főleg a tárgyi eszközök, a föld és az immateriális javak felhalmozásának visszafogása okozta.

2.3.3. A támogatások és egyéb folyó átutalások kiadási összegei a 2010. évi teljesítéshez képest szinte változatlan (1,0 milliárd forinttal emelkedtek) kiadási összeggel szerepelnek a 2011. évi mérlegben.

2.3.4. A finanszírozási műveletek közül a hosszú lejáratú értékpapírok vásárlására fordított pénzeszközök megnyolcszorozódtak, de a hitelvisszafizetés is két és félszer volt több, mint az előző évi, így csaknem megnégyszereződtek az e műveletekre fordított kiadások.

Az értékpapír-forgalomról a 2.5. pont ad részletes tájékoztatást.

2.4. Létszám és személyi juttatások

Az önkormányzati közszférában - a beszámolási információrendszer alapján - közfoglalkoztatottak nélkül összesen 445 050 fő dolgozott. Az alkalmazásban állók száma 9533 fővel több a 2010. évi - szintén közfoglalkoztatottak nélkül számított - létszámnál. Ez 2,2%-os létszámnövekedést jelent.

- Teljes munkaidőben a helyi önkormányzatok és intézményeik 39 448 fő köztisztviselőt, 338 299 fő közalkalmazottat, 8281 fő hivatásos tűzoltót, 2140 fő választott tisztségviselőt, valamint 8666 fő egyéb bérrendszer alá tartozó dolgozót (közhasznú nélkül) foglalkoztattak. Ez összesen 396 834 főt jelent.

A teljes munkaidőben foglalkoztatottak összes létszáma 0,41%-kal, 1642 fővel csökkent 2010-hez képest.

- A részmunkaidőben foglalkoztatottak száma 2011-ben 48 216 fő volt (ami 2010. évvel összevetve 11 175 fővel több, 30,2%-os növekedést jelent).

Az önkormányzatok beszámolói alapján a 2010. évben kifizetett személyi juttatás - szintén a közfoglalkoztatottak nélkül - összesen 986,9 milliárd forint volt, ami 5,0%-kal kevesebb az egy évvel korábbinál.

A teljes munkaidőben foglalkoztatottaknak kifizetett 864,8 milliárd forinton túl 122,1 milliárd forintot ért el a részmunkaidőben foglalkoztatottaknak kifizetett személyi juttatások összege.

Ami a keresetekre vonatkozó szabályozást illeti:

- 2011-ben az illetmények a központi intézkedések következtében nem emelkedtek, változatlan maradt a hatályos közalkalmazotti illetménytábla és illetménypótlék számítási alapja (20 000 forint), valamint a köztisztviselői illetményalap (38 650 forint).

- Az Országos Érdekegyeztető Tanácsban született megállapodás szerint január 1-jétől a kötelező legkisebb munkabér (minimálbér) összege havi 78 000 forintra, a legalább középfokú iskolai végzettséget, illetőleg középfokú szakképzettséget igénylő munkakörben foglalkoztatott munkavállalók garantált bérminimuma havi 94 000 forintra emelkedett.

2011. január 1-jétől módosultak a személyi jövedelemadó- és munkavállalót terhelő nyugdíjjárulék-szabályok, valamint bevezetésre került a családi adókedvezmény. E változások az egyes kereseti kategóriákban jelentősen eltérő hatást gyakoroltak a munkavállalók nettó keresetére. A 293 440 forintnál kevesebb havi bruttó illetménnyel rendelkezők nettó illetménye csökkent volna, ha nem növekedett a bérük, illetve a családi adókedvezményre sem voltak jogosultak. Ezért a Kormány 2010 novemberében arról döntött, hogy 2011-ben a közszférában kerüljön sor kompenzációra, annak érdekében, hogy a dolgozók nettó, kézhez kapott rendszeres keresete ne csökkenjen akkor sem, ha az adó- és járulékváltozások egyébként hátrányosan érintenék a munkavállalókat.

A kompenzáció családi adókedvezményhez kötött mértékét, az érintettek körét, kifizetésének módját kormányrendelet rögzítette. E rendelet meghatározta a kompenzáció kifizetéséhez szükséges támogatás biztosításának feltételeit, továbbá tartalmazta a foglalkoztatott családi adókedvezményre vonatkozó nyilatkozatának részletes szabályait is.

Az intézmények költségvetését a kompenzáció nem terhelte, mivel a kifizetéshez szükséges forrást, összesen 14,1 milliárd forintot a központi költségvetés - a céltartalék terhére átcsoportosított összegből - elkülönítetten biztosította (a IX. Helyi önkormányzatok támogatásai és átengedett személyi jövedelemadója fejezetben).

A helyi önkormányzatoknál és intézményeikben - a teljes munkaidőben alkalmazottak rendszeres személyi és munkavégzéshez kapcsolódó juttatásait alapul véve - a havi bruttó átlagkeresetek 12 hónapra vetítve a három - az önkormányzati feladatellátás szempontjából - legjelentősebb foglalkoztatotti csoportban a következőképpen alakultak:

- a köztisztviselőké 235 867 forint/hó,

- a közalkalmazottaké 160 505 forint/hó,

- a hivatásos önkormányzati tűzoltóké 244 519 forint/hó.

A teljes munkaidőben foglalkoztatottak (közfoglalkoztatottak nélkül számított) átlagkeresete 2011-ben összességében átlagosan 3,9%-kal csökkent az előző évihez képest.

2.5. Értékpapír-műveletek, pénzgazdálkodás, adósságállomány

- A forgatási célú értékpapírok esetében az eladásból származó bevételek 18,5 milliárd forintról 3,9 milliárd forintra csökkentek, míg a vásárlással kapcsolatos kiadások 1,4 milliárd forintról 3,1 milliárd forintra nőttek 2010-hez képest.

- A hosszú lejáratú értékpapírok értékesítéséből és kibocsátásából az önkormányzatoknak összesen 29,7 milliárd forint bevétele származott: az értékesítésből 6,0 milliárd forint, a kibocsátás miatt 23,7 milliárd forint.

- A hosszú lejáratú értékpapírok vásárlására 3,0 milliárd forintot költöttek az önkormányzatok (2010-ben 3,4 milliárd forintot), ugyanakkor az értékpapírok beváltásával kapcsolatos kiadásaik jelentősen (az előző évi 13,4 milliárd forintról 134,7 milliárd forintra) emelkedtek. A növekedés a megyei önkormányzatok által korábban kibocsátott kötvények adósságkonszolidációjával magyarázható.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2011. évben 335,9 és 456,2 milliárd forint között mozgott. Némely hónapban megemelkedett (pl. márciusban 455,4, áprilisban 395,0, szeptemberben 456,2 milliárd forintra).

Ezen hónapok magasabb pénzállománya főként a helyi adó számlákra és kisebb részben a gépjárműadó számlára - márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az önkormányzatok jelentős összegű pénzkészlet-maradványa (közel 393 milliárd forint) döntően kötelezettségvállalással terhelt. Több önkormányzatnál - főleg egyes jobb pénzügyi helyzetben lévő városoknál, ahol 2011-ben nagyobb összegű többletbevétel realizálódott - a pénzmaradványok tartalékolási szándékkal képződtek, azzal a céllal, hogy a következő évek fejlesztéseit finanszírozzák.

A helyi önkormányzatok adósságállománya 2011. december 31-én 1196,8 milliárd forint volt, amely mintegy 51 milliárd forinttal, 4,1%-kal kevesebb az előző évhez viszonyítva. Figyelembe kell venni ugyanakkor, hogy 2011. év végén megtörtént a megyei önkormányzatok konszolidációja, melynek következtében ezen önkormányzatok 2011-ben 1,6 milliárd forintos adóssággal bírtak, szemben a 2010. évi 163 milliárd forintos adóssággal. Az összehasonlíthatóság érdekében a 2010. évben is figyelmen kívül hagyva a megyei önkormányzatokat, 2011-ben közel 111 milliárd forint adósságnövekedés figyelhető meg. Az adósságállomány, belső megoszlását tekintve, a korábbi évekhez hasonlóan közel fele-fele arányban kötvénykibocsátásból, illetve hitelfelvételből tevődik össze.

A megyei önkormányzatok nélkül vizsgálva az adósságadatokat, a kötvényállomány 2010-hez viszonyítva 95 milliárd forinttal, a hitelállomány 15,0 milliárd forinttal növekedett. A hitelállományon belül a hosszú lejáratú hitelek állománya ugrott meg 33,8 milliárd forinttal az előző évhez viszonyítva, a rövid lejáratú hiteleké 18,4 milliárd forinttal csökkent.

Az országos átlagot meghaladó adósságállomány-növekedés a fővárosi kerületeknél (13,9%), a megyei jogú városoknál (13,2%) és egyéb városoknál (11,3%) tapasztalható. (Ezt mindhárom önkormányzattípus esetében a kötvényállomány sorrendben 26,3%-os, 17,8%-os, valamint 22,3%-os emelkedése okozza.)

Az önkormányzatok a korábbi években sorozatos kötvénykibocsátásokkal igyekeztek kiadásaikat fedezni. A törlesztések türelmi ideje fokozatosan lejár, így a hosszú lejáratú adósságállományukon belül a kötvénykibocsátásból adódó tartozásaik 2011-re több mint 95 milliárd forinttal lettek magasabbak az előző évinél. (A kötvények túlnyomó részét az önkormányzatok svájci frankban bocsátották ki.)

A kötvényállomány a nem megyei jogú városi önkormányzatoknál a legjelentősebb, 289,0 milliárd forint. Őket a megyei jogú városok követik 170,4 milliárd forinttal, valamint a fővárosi kerületek 66,5 milliárd forinttal. Mindez százalékos megoszlásban rendre a következőket jelenti: 51,6%, 30,4%, 11,9%, a fennmaradó 6,1%-kal pedig a nagyközségek és a községek együttesen részesedtek.

A legnagyobb hitelállománya továbbra is a megyei jogú városoknak van (212,7 milliárd forint). Jelentős még a Fővárosi Önkormányzat 183,1 milliárd forint összegű hitelállománya. A két önkormányzattípus az országos hitelállomány mintegy 62,4%-át képviseli. A nem megyei jogú városok hitelállománya 136,5 milliárd forint (21,5%), a községeké 49,8 milliárd forint (7,8%), a fővárosi kerületeké 42,9 milliárd forint (6,8%), a nagyközségeké 7,3 milliárd forint (1,1%), megyéké 1,6 milliárd forint (0,3%), a többcélú kistérségi társulásoké pedig 0,3 milliárd forint (0,1%).

A helyi önkormányzatok adósságállományának alakulása 2010-ben:

 

 

 

 

 

 

 

 

 

 millió forint

 Megnevezés

  Főváros

 Fővárosi kerületek

 Megyei önkor-mányzatok

 Megyei jogú városok

 Egyéb városok

  Nagyközség

  Község

 Többcélú kistérségi társulás

 Ország összesen

 Kötvényállomány

 0,0

 52 637,0

 124 256,0

 144 686,4

 236 233,0

 18 540,1

 12 991,1

 0,0

 589 343,6

 Hitelállomány

 172 743,0

 43 250,2

 38 755,6

 193 646,4

 145 920,8

 8 245,4

 53 306,3

 227,0

 656 094,8

 Váltóállomány

 0,0

 1 670,2

 0,0

 0,0

 429,2

 0,0

 0,0

 0,0

 2 099,4

 Összesen

 172 743,0

 97 557,4

 163 011,6

 338 332,8

 382 583,0

 26 785,5

 66 297,4

 227,0

 1 247 537,8

A helyi önkormányzatok adósságállományának alakulása 2011-ben:

 

 

 

 

 

 

 

 

 

 millió forint

 Megnevezés

  Főváros

 Fővárosi kerületek

 Megyei önkor-mányzatok

 Megyei jogú városok

 Egyéb városok

  Nagyközség

  Község

 Többcélú kistérségi társulás

 Ország összesen

 Kötvényállomány

 0,0

 66 495,9

 0,0

 170 375,5

 289 026,2

 20 001,2

 14 470,7

 0,0

 560 369,5

 Hitelállomány

 183 123,4

 42 880,1

 1 609,0

 212 696,3

 136 482,9

 7 268,3

 49 838,7

 370,4

 634 269,1

 Váltóállomány

 0,0

 1 786,3

 0,0

 0,0

 385,1

 0,0

 0,0

 0,0

 2 171,4

 Összesen

 183 123,4

 111 162,2

 1 609,0

 383 071,8

 425 894,2

 27 269,5

 64 309,3

 370,4

 1 196 809,9

A helyi önkormányzatok adósságállományának változása (2011/2010):

 

 

 

 

 

 

 

 

 

 százalékban

 Megnevezés

  Főváros

 Fővárosi kerületek

 Megyei önkor-mányzatok

 Megyei jogú városok

 Egyéb városok

  Nagyközség

  Község

 Többcélú kistérségi társulás

 Ország összesen

 Kötvényállomány

 

 126,3

 0,0

 117,8

 122,3

 107,9

 111,4

 

 95,1

 Hitelállomány

 106,0

 99,1

 4,2

 109,8

 93,5

 88,1

 93,5

 163,2

 96,7

 Váltóállomány

 

 106,9

 

 

 89,7

 

 

 

 103,4

 Összesen

 106,0

 113,9

 1,0

 113,2

 111,3

 101,8

 97,0

 163,2

 95,9

2.6. A többcélú kistérségi társulások szerepe a helyi önkormányzatok feladatellátásában

A közfeladat ellátásban a többcélú kistérségi társulások változatlan szerepet töltöttek be 2011-ben is. Tevékenységükre továbbra is jellemzőek az egyes humán közszolgáltatások (közoktatási, szociális, gyermekjóléti feladatok) és az azokhoz kapcsolódó fejlesztési feladatok.

Az alábbi táblázat szemlélteti, hogy az elmúlt két évben a kistérségi társulások közül hányan részesültek az egyes közszolgáltatási feladataikhoz ösztönző támogatásban. 

 Közszolgáltatási feladat

 A közszolgáltatási feladatot vállaló, ahhoz támogatásban részesülő kistérségi társulások száma (db), támogatás összege /milliárd forint

 

 2010

 2011

 

 db

 milliárd forint

 db

 milliárd forint

 Általános feladatok

 172

 3,7 

 173

 3,7

 Közoktatási feladat

 172

 16,0 

 173

 17,2

 Szociális intézményi feladat

 49

 1,2 

 48

 1,2

 Szociális alapszolgáltatási feladat

 141

 4,3 

 143

 4,5

 Gyermekjóléti szakellátási feladat

 3

 0,1 

 3

 0,1

 Gyermekjóléti alapellátási feladat

 154

 1,5 

 155

 1,5

 Belső ellenőrzési feladat

 117

 1,9 

 122

 2,0

 Mozgókönyvtári feladat

 161

 1,0 

 162

 1,0

A központi költségvetés az előző évhez képest 2,0 milliárd forinttal többet, 31,7 milliárd forint forrást biztosított a normatív kötött támogatások között a fenti feladatok ellátásához.

3. A vagyon alakulása

3.1. A helyi önkormányzatok eszközértéke a 2011. évben 281,5 milliárd forinttal (2,4%-kal) növekedett, és ezzel az év végén az eszközök állománya 11 809,5 milliárd forintot tett ki. Ezen belül a befektetett eszközök aránya 94,3%, a forgóeszközöké 5,7% volt.

- A befektetett eszközökön belül az immateriális javak, a tárgyi eszközök és az üzemeltetésre, koncesszióba átadott, illetve átvett eszközök 2011. december 31-ei nettó értéke - a beruházások, a pénzügyi befektetések, illetve utóbbiak értékhelyesbítésének figyelmen kívül hagyásával - 9802,5 milliárd forintot tett ki (a befektetett eszközök 88,1%-a). Előbbi vagyonkörben a bruttó értékkel - 12 251,2 milliárd forinttal - szemben elszámolt értékcsökkenés 2448,7 milliárd forint volt, amely átlagosan 20,0%-os amortizálódást mutatott.

= A tárgyi eszközök (ingatlanok, gépek, berendezések, járművek, tenyészállatok) tárgyévi nettó növekedése 193,8 milliárd forint volt.

A befejezetlen beruházások állománya az előző évihez (586,6 milliárd forinthoz) képest 1,7%-kal, 596,9 milliárd forintra nőtt, a beruházási előlegek állománya viszont 5,7 milliárd forintra, 8,2%-kal csökkent. A következő évre áthúzódó beruházások aránya (az előlegekkel) a befektetett eszközök 5,4%-át tette ki.

= A tartósan befektetett pénzügyi eszközök 12,0 milliárd forinttal csökkentek. A 602,9 milliárd forint tartós pénzügyi befektetésből 556,4 milliárd forintot tettek ki a tartós részesedések, értékpapírok, bankbetétek együttesen. (Ezen belül az egyéb tartós részesedések növekedtek, a tartós hitelviszonyt megtestesítő értékpapírok és bankbetétek csökkentek.)

= Az egyéb tartós követelések (lakásvásárlás támogatása, helyi támogatás, munkáltatói támogatás lakásépítés címén nyújtott kölcsönökből) értékhelyesbítésekkel korrigált állománya 3,3 milliárd forinttal nőtt.

A befektetett eszközöket a saját tőke 87,9%-ban, a tartalékokkal együtt pedig 92,1%-ban fedezte. Ezek a 2010. évi indexektől (88,1%, illetve 91,2%) némileg (kismértékben) tértek el.

- Az év végi forgóeszköz-állomány 678,8 milliárd forintot tett ki, ami 26,0 milliárd forinttal, 4,0%-kal volt magasabb az előző évi, december 31-én kimutatotthoz képest.

= A készletek december 31-i állománya 11,6 milliárd forintot tett ki, ami 0,1%-kal alacsonyabb volt a nyitóértékhez képest.

= A követelések 152,7 milliárd forint összege a forgóeszközök 22,5%-át tette ki, és 4,9%-kal emelkedett az előző évhez képest. A követelések között 51,6%-os súlyt (78,8 milliárd forinttal) az adósok, 18,0%-ot (27,5 milliárd forinttal) a vevők, az egyéb vevők díjtartozásai (41,2 milliárd forinttal) 27,0%-ot képviselnek. Ez utóbbin belül a hosszú lejáratú követelésekből tárgyévi lejáratra „átvitt” követelések összege 10,1 milliárd forint volt.

= A rövid lejáratú értékpapírok és egyéb részesedések állománya 22,2 milliárd forintról 21,3 milliárd forintra csökkent. Ezen belül mind a részesedések, mind a forgatási célú értékpapírok állománya mérséklődött.

= A pénzeszközök között a költségvetési bankszámlákon, valamint a pénztárakban lévő - idegen pénzeszközök nélküli - 389,5 milliárd forint összeg az előző évinél 21,0 milliárd forinttal több volt.

Az aktív-passzív elszámolásokkal is korrigált módosított pénzmaradvány 368,8 milliárd forint volt, melyből a szabad 92,4 milliárd forintot tett ki.

Összességében a forgóeszközök aránya az előző évihez képest nem változott, 5,7% maradt.

Az önkormányzati vagyonmérleg eszközoldalának alakulása:

 Megnevezés

 2010. XII. 31.

 2011. XII. 31.

 Változás2011/2010

 Megoszlás2011.

 

 millió forint

 %-ban

 Vagyoni értékű jogok

 10 344,9

 9 580,3

 92,6

 0,1

 Szellemi termékek

 12 873,7

 11 372,3

 88,3

 0,1

 Egyéb immateriális javak

 74,7

 193,2

 258,6

 0,0

 Immateriális javakra adott előleg

 77,3

 65,6

 84,9

 0,0

 Immateriális egyéb javak értékhelyesbítése

 0,2

 0,2

 100,0

 0,0

 I. IMMATERIÁLIS JAVAK

 23 370,8

 21 211,6

 90,8

 0,2

 Ingatlanok

 7 421 985,9

 7 608 168,6

 102,5

 64,4

 Gépek, berendezések, felszerelések

 129 790,1

 141 763,5

 109,2

 1,2

 Járművek

 29 500,9

 25 169,4

 85,3

 0,2

 Tenyészállatok

 101,0

 96,7

 95,7

 0,0

 Beruházások

 586 607,9

 596 883,5

 101,8

 5,1

 Beruházásokra adott előlegek

 6 195,2

 5 686,9

 91,8

 0,0

 Tárgyi eszközök értékhelyesbítése

 113 531,8

 104 599,8

 92,1

 0,9

 II. TÁRGYI ESZKÖZÖK ÖSSZESEN

 8 287 712,8

 8 482 368,4

 102,3

 71,8

 Részesedések

 545 809,8

 546 592,0

 100,1

 4,6

 Értékpapírok

 16 889,4

 6 824,9

 40,4

 0,1

 Adott kölcsönök

 32 484,1

 27 136,8

 83,5

 0,2

 Hosszú lejáratú bankbetétek

 3 716,2

 2 986,8

 80,4

 0,0

 Egyéb hosszú lejáratú követelések

 14 996,6

 18 072,9

 120,5

 0,2

 Befektetett pénzügyi eszközök értékhelyesbítése

 1 052,1

 1 263,7

 120,1

 0,0

 III. BEFEKTETETT PÉNZÜGYI ESZKÖZÖK

 614 948,2

 602 877,1

 98,0

 5,1

 Üzemeltetésre, kezelésre koncesszióba adott, vagyonkezelésbe vett eszközök

 1 930 846,2

 2 006 167,1

 103,9

 17,0

 Üzemeltetésre, kezelésre átadott eszközök értékhelyesbítése

 18 299,7

 18 105,1

 98,9

 0,2

 IV. Üzemeltetésre, kezelésre koncesszióba adott, vagyonkezelésbe vett eszközök

 1 949 145,9

 2 024 272,2

 103,9

 17,1

 A) Befektetett eszközök összesen

 10 875 177,7

 11 130 729,3

 102,3

 94,3

 Készletek összesen

 11 604,4

 11 587,7

 99,9

 0,1

 Követelések összesen

 145 548,3

 152 749,6

 104,9

 1,3

 Értékpapírok összesen

 22 245,2

 21 319,0

 95,8

 0,2

 Pénzeszközök összesen

 378 525,4

 398 791,1

 105,4

 3,4

 Egyéb aktív pénzügyi elszámolás összesen

 94 863,7

 94 311,6

 99,4

 0,8

 B) Forgóeszközök összesen

 652 787,0

 678 759,0

 104,0

 5,7

 Eszközök összesen

 11 527 964,7

 11 809 488,3

 102,4

 100,0

3.2. Az önkormányzatok 2011. évi vagyoni forrásai az alábbiak szerint alakultak:

- A 9780,0 milliárd forint saját tőke 203,0 milliárd forint emelkedés eredménye, ezzel 87,9%-ban nyújtott fedezetet a befektetett eszközökre.

- Az 470,1 milliárd forint tartalék az előző évi 355,9 milliárd forinthoz képest 32,1%-kal emelkedett. Ebben szerepet játszott a tartalékok elszámolása, amely szerint a tartalékok között figyelembe kell venni a rövid lejáratú értékpapír-állomány, valamint a likvidhitel-állomány egyenlegét is.

- A kötelezettségek - a passzív elszámolások nélkül - (-33,0 milliárd forinttal) 1 513,4 milliárd forintra csökkentek. Ezen belül a hosszú lejáratúak 11,6 milliárd forinttal (1,1%-kal), a rövid lejáratúak pedig 21,4 milliárd forinttal (4,6%-kal) voltak alacsonyabbak az előző év véginél.

2010-ről 2011-re 523,1 milliárd forintról 501,7 milliárd forintra csökkent a fejlesztési célú kötvényekkel összefüggő kötelezettségek állománya. Ez 4,1%-os csökkenést jelentett. A működési célú kötvénykibocsátás 39,1 milliárd forint volt, az előző évihez képest 11,9 milliárd forinttal (23,3%-kal) csökkent. A beruházási célú hitelfelvételek 466,6 milliárd forintot tettek ki. Ez 5,3%-os növekedést mutat.

A rövid lejáratú kölcsönök 0,5 milliárd forinttal, 23,8%-kal emelkedtek, a rövid lejáratú hitelek állománya 50,2 milliárd forinttal, 69,0%-kal csökkent. A 109,8 milliárd forint kötelezettségből a likvid hitelek és a rövid lejáratú működési célú kötvénykibocsátások állománya 1,5 milliárd forintot tett ki. A szállítói tartozások szintén magasabbak voltak a mérleg fordulónapján. A 2010. év végi 136,3 milliárd forintról 6,9 milliárd forinttal, 5,1%-kal növekedtek 143,2 milliárd forintra.

Az egyéb rövid lejáratú kötelezettségek viszont 21,3 milliárd forinttal, 12,6%-kal növekedtek. Ezen belül a helyi adó túlfizetésként kimutatott kötelezettség 47,7 milliárd forintot tett ki. Nagymértékben emelkedett a támogatási program előlege miatti kötelezettség mértéke (23,8%-kal), valamint a hosszú lejáratú kötelezettségek következő évet terhelő törlesztő részletei [pl. a felhalmozási célú kötvénykibocsátásból származó tartozások esetében (31,9%-kal), beruházási és fejlesztési hitelek esetében (11,1%-kal), egyéb hosszú lejáratú kötelezettségeknél (100%-kal)].

- A passzív pénzügyi elszámolások állománya az előző évinél 2,5 milliárd forinttal alacsonyabb (45,8 milliárd forint) volt.

Az önkormányzati vagyonmérleg forrásoldalának alakulása:

 Megnevezés

 2010. XII. 31.

 2011. XII. 31.

 Változás2011/2010

 Megoszlás2011.

 

 millió forint

 %-ban

 Tartós tőke

 4 912 405,7

 7 583 230,6

 154,4

 64,2

 Tőkeváltozások

 4 531 964,1

 2 072 993,5

 45,7

 17,6

 Értékelési tartalék

 132 883,9

 123 968,8

 93,3

 1,0

 D) Saját tőke összesen

 9 577 253,7

 9 780 192,9

 102,1

 82,8

 I. Költségvetési tartalékok összesen

 355 339,4

 469 493,0

 132,1

 4,0

 II. Vállalkozási tartalék összesen

 596,7

 618,7

 103,7

 0,0

 E) Tartalékok összesen

 355 936,1

 470 111,7

 132,1

 4,0

 I. Hosszú lejáratú kötelezettségek

 1 079 140,4

 1 067 535,1

 98,9

 9,0

 II. Rövid lejáratú kötelezettségek

 467 317,0

 445 880,5

 95,4

 3,8

 III. Egyéb passzív pénzügyi elszámolások

 48 317,5

 45 768,1

 94,7

 0,4

 F) Kötelezettségek összesen

 1 594 774,9

 1 559 183,7

 97,8

 13,2

 FORRÁSOK ÖSSZESEN

 11 527 964,7

 11 809 488,3

 102,4

 100,0

4. A kiadások funkcionális alakulása

A helyi önkormányzatok közfeladatainak ellátását az államháztartás funkcionális rendszerében a következő táblázat mutatja be:

Az önkormányzatok kiadásainak funkcionális alakulása:

 

 

 Kiadás

 Megnevezés

 (millió forint)

 Megoszlás

 

 

 

 (%)

 A.)

 Állami működési funkciók

 461 565,9

 14,5

 B.)

 Jóléti funkciók

 2 158 019,9

 67,7

 

 Oktatás

 852 313,5

 26,7

 

 Egészségügy

 386 453,0

 12,1

 

 Társadalombiztosítási, szociális és jóléti szolgáltatás

 465 330,1

 14,6

 

 Lakásügyek, települési és kommunális szolgáltatás

 276 872,4

 8,7

 

 Szabadidős, kulturális és vallási tevékenység és szolgáltatás

 177 050,9

 5,6

 C.)

 Gazdasági funkciók 

 491 494,8

 15,4

 D.)

 Államadósság-kezelés

 0,0

 0,0

 E.)

 Funkciókba nem sorolható tételek

 77 380,4

 2,4

 ÖSSZESEN:

 3 188 461,0

 100,00

A helyi önkormányzatok kiadásainak döntő részét, 67,7%-át a jóléti funkciók kötik le. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások stb. 14,5%, a gazdasági és egyéb funkciókban ellátott feladatok pedig 17,8% részarányt képviselnek a kiadásokban. A 2011. évi finanszírozási műveletek nélküli kiadások a 2010. évihez képest 6,4%-kal alacsonyabban teljesültek.

A továbbiakban elsősorban egyes jóléti funkciók kerülnek részletesen áttekintésre.

4.1. A finanszírozási műveletek nélküli összes kiadásokon belül a helyi önkormányzatok 852,3 milliárd forintot fordítottak közoktatási feladataikra, az előző évhez képest 7,4%-kal, 68,2 milliárd forinttal kisebb összeget. Ebből a folyó kiadások, támogatások 796,7 milliárd forintot (az előző évinél 37,7 milliárd forinttal kevesebbet) tettek ki, melyből a bérkiadásokra (munkaadói járulékok nélkül) 458,0 milliárd forintot - az előző évinél 24,0 milliárd forinttal kevesebb összeget - fordítottak. Ez a működési kiadások 57,5%-ának felel meg.

A működési célú támogatások, pénzeszközátadások nélküli folyó kiadáson belül a járulékokkal növelt bérteher és dologi kiadás 73,4-26,6% arányban oszlott meg.

A felhalmozási célokra 55,6 milliárd forintot fordítottak, amely 30,5 milliárd forinttal kevesebb az előző évi teljesítésnél.

A folyó kiadások aránya az összes kiadáson belül 93,5%, a felhalmozásra elszámolt összeg pedig 6,5%-ot tett ki.

A közoktatási célú központi költségvetési hozzájárulások, támogatások 400,7 milliárd forintot kitevő előirányzata az intézményi folyó bevételekkel csökkentett „nettó” folyó működési kiadásokra és támogatásokra - átlagosan - 57,5%-ban nyújtottak fedezetet.

A közoktatásban az alkalmazottak átlagos statisztikai állományi létszáma mintegy 200,5 ezer fő volt. Az állományi létszámból a szakmai tevékenységet végzők létszáma 150,5 ezer fő, az engedélyezett, közel 151,6 ezer fő álláshely számnál 1,1 ezer fővel kevesebb. Az intézményüzemeltetési létszám 50,0 ezer fő volt. Az előző évhez viszonyítva a szakmai tevékenységet ellátók állományi létszáma 2,5 ezer fővel nőtt, míg a nem szakmai állományi létszám 4,2 ezer fővel csökkent.

A helyi önkormányzatok által a költségvetési törvény alapján felhasználható normatív hozzájárulások és támogatások irányszámából a normatív hozzájárulások összege 368,8 milliárd forint volt, a tényleges teljesítés ennél 3,7 milliárd forinttal alacsonyabb lett. A normatív kötött felhasználású támogatásoknál - a közoktatási célú többcélú kistérségi társulásokat megillető támogatásokkal együtt - 0,7 milliárd forint többlet-támogatási igényt mutattak ki. A központosított előirányzatok esetében az önkormányzatok rendelkezésére bocsátott 9,6 milliárd forintból 7,6 milliárd forint volt a tényleges felhasználás, további 2,0 milliárd forint kötelezettségvállalással terhelt maradvány húzódik át a 2012. évre.

4.2. A szociális és gyermekjóléti, gyermekvédelmi szolgáltatások 2011. évi értékelése a pénzbeli és természetbeni ellátások, valamint az intézményi szolgáltatások adatainak ismertetésével kerül bemutatásra.

Az önkormányzatok által biztosított segélyezési feladatokra 2011-ben az Országgyűlés 149,1 milliárd forint költségvetési forrást irányzott elő. Az év közben bekövetkezett létszámnövekedések, valamint a gázár- és távhőtámogatás lakásfenntartási támogatásba történő beolvadása eredményeképpen az előirányzatok végül összesen 169,5 milliárd forintra teljesültek.

Az önkormányzati fenntartású szociális és gyermekvédelmi, gyermekjóléti intézményrendszer keretei között 2011-ben 296 ezer fő ellátásáról gondoskodtak. Ezen intézmények 2011. évi működési célú kiadása 230,9 milliárd forint volt, 6%-kal alacsonyabb az előző évinél.

A kiadásoknak több mint 50%-át kitevő személyi kiadások és munkáltatói járulékok összege 138,8 milliárd forint volt. Az önkormányzatok szociális és gyermekvédelmi intézményeik dologi kiadásaira 73,6 milliárd forintot fordítottak, a tőkejellegű kiadások összege 8,9 milliárd forint volt (ez az ágazat összkiadásainak 4%-a).

A tárgyévi (finanszírozási műveletek nélküli) bevételek 81,4 milliárd forintra teljesültek. A szociális és gyermekvédelmi intézmények normatív költségvetési támogatása 2011-ben 91,1 milliárd forint volt, amely közel azonos az előző évi összeggel. Látható, hogy az intézmények fenntartása a költségvetési támogatás és az intézményi bevételeken túl jelentős saját forrást is igényelt az önkormányzatoktól.

4.3. Az egészségügyi tevékenységhez kapcsolódó egészségügyi kiadások összege a 2011. évben 386,4 milliárd forintra teljesült, ami 6%-kal haladja meg az előző évit.

A kiadási jogcímeken belül a személyi juttatások és járulékai 175,5 milliárd forintot, a dologi kiadások 158,2 milliárd forintot jelentettek. A tőkejellegű (felhalmozásra, beruházásokra, felújításra fordított) kiadások 36,0 milliárd forintot tettek ki. Az ágazat az Egészségbiztosítási Alap beszámolójában külön kerül részletezésre.

4.4. A közművelődési és kulturális feladatok támogatási rendszere az előző évi struktúrát követte 2011-ben. A feladatok ellátását az összevont normatíva mellett - települési önkormányzatok üzemeltetési, igazgatási, sport- és kulturális feladatainak támogatása - a többcélú kistérségi társulások mozgókönyvtári és egyéb kulturális feladatait támogató kötött normatíva és központosított előirányzat is segítette:

- A többcélú kistérségi társulások könyvtári szolgáltató helyenként 1,0 millió forint támogatást igényelhettek a könyvtári, valamint különféle közösségi programok szervezése során felmerülő működési és felhalmozási kiadásaikhoz.

- Könyvtári és közművelődési érdekeltségnövelő támogatás, múzeumok szakmai támogatása jogcímen 710,0 millió forint segítette a célok megvalósítását. Az előirányzat felhasználása a Nemzeti Erőforrás Minisztérium által meghirdetett pályázat alapján történt. Könyvtári támogatásban 758 önkormányzat részesült. A közművelődési érdekeltségnövelő támogatást 608 önkormányzat vehette igénybe, a múzeumok szakmai támogatására, fejlesztésére pedig 13 önkormányzat nyújtott be pályázatot.

- „ART” mozihálózat digitális fejlesztésének (digitalizációjának) támogatása jogcím 100,0 millió forinttal járult hozzá a fejlesztések megvalósításához. A támogatás igényléséről, folyósításáról és elszámolásának részletes szabályairól a 49/2011. (VIII. 3.) NEFMI rendelet intézkedett. 7 önkormányzat használhatott fel támogatást a filmszínházak digitális vetítésre történő átállásához a műszaki, technikai feltételek biztosítására.

Kulturális célokra 119,3 milliárd forintot fordítottak az önkormányzatok. A teljes ágazati kiadás 36,4%-át - 43,4 milliárd forintot - a személyi juttatások és járulékai tették ki. Ez 5,1%-kal kevesebb, mint 2010-ben, ami szigorúbb létszám- és bérgazdálkodásra utal. Dologi kiadásokra 41,7 milliárd forintot költöttek, az előző évivel megegyezően. A teljes kiadás részét képezi a támogatásokra és működési célú pénzeszközátadásokra fordított 13,4 milliárd forint is, amely 17,5%-kal több az e célra történt 2010. évi felhasználásnál. A tőkejellegű kiadások összege - ide tartoznak a felhalmozási célú pénzeszközátadások, a tárgyi eszköz beszerzések - 17,5 milliárd forintra teljesült, ami 1,8 milliárd forinttal kevesebb az előző évinél. A teljes ágazat kiadásán belül a felhalmozási kiadások aránya a 2010. évhez képest szintén csökkent, és 14,7%-ot képviselt.

4.5. Az igazgatási feladatok kiadásai 404,5 milliárd forintra teljesültek. Ezen belül 52,4%-ot, 212,2 milliárd forintot a személyi juttatások és járulékai jelentettek. 2011-ben a teljes kiadás 28,2%-át fordították az önkormányzatok dologi kiadásokra, a korábbi évnél kisebb összegben, 114,4 milliárd forintot. A tőkejellegű kiadások és támogatások szintén csökkentek 58,7 milliárd forintról 51,9 milliárd forintra. E kiadási típuson belül 33,6 milliárd forintot költöttek beruházásra és 13,7 milliárd forintot tárgyi eszköz felújítására, további több mint 4,0 milliárd forintot pedig felhalmozási jellegű pénzeszközátadásokra. Az igazgatási ágazat valamennyi kiadási mutatója csökkent az előző évi adatokhoz képest, ami megfontolt, takarékos gazdálkodásra utal.

4.6. A helyi önkormányzati hivatásos tűzoltóságok költségvetési törvény 8. számú mellékletében megjelenő támogatása szabályozásának változatlanul alapvető jellemzője volt, hogy a normatív kötött elemek együttesen szolgálták a tűz elleni védekezésről, a műszaki mentésről és a tűzoltóságról szóló 1996. évi XXXI. törvényben előírt feladat ellátását. A támogatási összegek a létszámot tekintve jogszabályhoz, a dologi kiadásokat tekintve pedig felméréskori fordulónap tényállapotához kötődtek.

Mindezeket figyelembe véve - a költségvetési törvény alapján - 35,1 milliárd forint szolgálta a tűzvédelmi feladatok ellátását 2011-ben.

A támogatás elszámolása a normatív kötött támogatásoknak megfelelő eljárás alapján a költségvetési évben vállalt kötelezettségek, valamint jogszerűen elszámolt kiadások figyelembevételével történik.

A kiadások 44,7 milliárd forintra teljesültek, 12,3%-kal magasabban, mint az előző évben. A teljes kiadás belső szerkezetét tekintve a növekedés oka egyrészt a személyi juttatások és kapcsolódó járulékok összegének 12,9%-os növekedése az előző évihez képest, 37,5 milliárd forintra. Másrészt a dologi kiadásokra fordított összeg 11,7%-kal való emelése és ezzel 5,7 milliárd forintra teljesülése.

A kiadások növekedését fékezte, hogy a tőkejellegű kiadások és támogatások 10,0%-kal csökkentek, 0,9 milliárd forintra. Ezen belül beruházásra 0,6 milliárd forintot, tárgyi eszköz beszerzésére, felújítására 0,2 milliárd forintot költöttek. A felhalmozási célra történt pénzeszközátadások a korábbi évek - 263,7 millió forint - töredékére, 73,1 millió forintra estek vissza.

Összességében a működési kiadások növekedését a felhalmozási kiadások visszafogásából származó megtakarításból finanszírozta az ágazat.

IV. Törvényekben előírt beszámolási és tájékoztatási kötelezettségek

1. Költségvetési előirányzatok átcsoportosítása

A központi alrendszer 2011. évi költségvetési törvényben meghatározott előirányzatai módosításáról, átcsoportosításáról 2011-ben - az Országgyűlés, a Kormány, a fejezetek és az intézmények jogkörében - a következő döntések születtek:

1.1 Országgyűlés hatáskörében

A Magyar Köztársaság 2011. évi költségvetéséről szóló 2010. évi CLXIX. törvény az év folyamán tizenegy alkalommal került módosításra, melyből egy alkalommal OGY határozat került kiadásra.

2011. évi XXXII. törvény a Magyar Köztársaság 2011. évi költségvetéséről szóló 2010. évi CLXIX. törvény módosításáról

E törvény többletbefizetést írt elő a teljes mértékben saját bevételből gazdálkodó intézmények (Magyar Energia Hivatal, Szellemi Tulajdon Nemzeti Hivatala, Pénzügyi Szervezetek Állami Felügyelete) részére, összesen közel 1,7 milliárd forintos összegben. Emellett az ún. alkotmányos fejezeteknél fejezeti tartalék, valamint Média tartalék (Médiaszolgáltatás-támogató és Vagyonkezelő Alap költségei előirányzat terhére) képzését írta elő. Ezzel összhangban a központi alrendszer hiánya 687,4 milliárd forintról 685,7 milliárd forintra csökkent.

2011. évi LXIV. törvény a személyi jövedelemadóról szóló 1995. évi CXVII. törvény, valamint az államháztartásról szóló 1992. évi XXXVIII. törvény és egyes kapcsolódó törvények módosításáról szóló 2006. évi LXV. törvény módosításáról

E törvény a 2011. évi költségvetési törvény 49. §-át (Garantiqa Hitelgarancia Zrt. által vállalt készfizető kezességével kapcsolatos szabályozás) módosította.

2011. évi LXVIII. törvény a Magyar Köztársaság 2011. évi költségvetéséről szóló 2010. évi CLXIX. törvény módosításáról

E törvény jóváhagyta, hogy az állami vagyon felügyeletéért felelős miniszter a Magyar Állam nevében és javára a MOL Magyar Olaj- és Gázipari Nyrt. által kibocsátott, 22 179 488 darab „A” sorozatú, 1000 forint névértékű részvényt vásároljon. Ennek megfelelően a XLIII. Az állami vagyonnal kapcsolatos bevételek és kiadások fejezet új jogcímmel egészült ki (3. A MOL Nyrt. által kibocsátott részvények megvásárlása), melynek kiadási előirányzata 498,6 milliárd forint. Ennek megfelelően a központi alrendszer hiánya 1184,2 milliárd forintra növekedett.

2011. évi XCV. törvény egyes agrár- és környezetvédelmi tárgyú törvények módosításáról

E törvény a 2011. évi költségvetési törvény 40. §-át (jogerősen kiszabott környezetvédelmi bírságok megosztásának szabályozása) módosította.

2011. évi XCVI. törvény egyes gazdasági tárgyú törvények módosításáról

E törvény a 2011. évi költségvetési törvény 10. §-át (MÁV Start Zrt. tevékenységével kapcsolatos szabályozás) módosította.

2011. évi CV. törvény egyes munkaügyi tárgyú és más kapcsolódó törvények jogharmonizációs célú módosításáról

E törvény a 2011. évi költségvetési törvény 60. § (1) bekezdése b) pontját (vezetői illetményalap meghatározása) helyezte hatályon kívül.

2011. évi CXIV. törvény a Magyar Köztársaság 2011. évi költségvetéséről szóló 2010. évi CLXIX. törvény módosításáról

E törvény az államháztartási egyensúly megőrzéséhez szükséges intézkedésekről szóló 1025/2011. (II. 11.) Korm. határozatban a költségvetési fejezetek előirányzatainál előírt, a stabilitási tartalék részét képező zárolásokat végleges csökkentéssé módosította a prognosztizált bevételkiesések és kiadási többletek ellensúlyozására. Emellett a Pénzügyi Szervezetek Állami Felügyelete költségvetési törvényben előírt befizetési kötelezettsége ismételten emelésre került 2,5 milliárd forinttal. A módosításoknak megfelelően a központi alrendszer hiánya (1184,2 milliárd forint) nem változott.

2011. évi CXXXIII. törvény a Magyar Köztársaság 2010. évi költségvetésének végrehajtásáról

E törvény 23. §-ának (3) bekezdése szerint az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. §-ának (2) bekezdése alapján az érintett egyházak - a 2011. évi költségvetési törvény Közigazgatási és Igazságügyi Minisztérium fejezet 4. Átadásra nem került ingatlanok utáni járadék jogcímcsoportja előirányzatának emelésével - a 2011. évben 96,9 millió forint pótlólagos támogatásra voltak jogosultak.

2011. évi CLIV. törvény a megyei önkormányzatok konszolidációjáról, a megyei önkormányzati intézmények és a Fővárosi Önkormányzat egyes egészségügyi intézményeinek átvételéről

E törvény 26. fejezete több kiadási, illetve támogatási előirányzatot megemelt, illetve újakat hozott létre. E szerint emelésre került: 3. Közoktatási célú humánszolgáltatások és kiegészítő támogatás jogcím-csoport, 1. Szociális célú humánszolgáltatások normatív állami támogatása jogcímcsoport, 3. Egyházi szociális intézményi normatíva kiegészítése jogcímcsoport (XX. Nemzeti Erőforrás Minisztérium fejezet), Várpalota és Régiója Környezetvédelmi Rehabilitációs Programra létrehozott céltársulás kölcsönének elengedése alcím (XLII. A költségvetés közvetlen bevételei és kiadásai fejezet), összesen 12,2 milliárd forinttal. A XLII. A költségvetés közvetlen bevételei és kiadásai fejezet kiegészült 4. A megyei önkormányzatoktól és a Fővárosi Önkormányzattól átvállalt adósság alcím 1. Adósság-átvállalás jogcímcsoporttal (kiadási előirányzata 70,0 milliárd forint), valamint a 2. Hitelviszonyt megtestesítő értékpapírból eredő fizetési kötelezettség teljesítése jogcímcsoporttal (kiadási előirányzata 130,0 milliárd forint). E fejezet kiegészült továbbá az 5. A MÁV Zrt.-től átvállalt adósság alcímmel, melynek kiadási előirányzata 64,0 milliárd forint. A XVII. Nemzeti Fejlesztési Minisztérium fejezet kiegészült a 18. MFB tőkeemelése alcímmel, melynek kiadási előirányzata 60,0 milliárd forint. Emellett a XLI. A központi költségvetés kamatelszámolásai, tőke-visszatérülései, az adósság és követelés-kezelés költségei fejezet 3. OECF hitel tőke-visszatérülése jogcímcsoportja bevételi előirányzata 3,4 milliárd forinttal növekedett. A intézkedések eredőjeként a központi alrendszer hiánya 1184,2 milliárd forintról 1517,1 milliárd forintra emelkedett.

2011. évi CXCIII. törvény a befektetési alapkezelőkről és a kollektív befektetési formákról

E törvény a XVII. Nemzeti Fejlesztési Minisztérium fejezet, 16. cím, 18. MFB tőkeemelése alcím kiadási és támogatási előirányzatát további 60,0 milliárd forinttal emelte meg.

93/2011. (XII. 14.) OGY határozat a Magyar Köztársaság 2011. évi költségvetéséről szóló 2010. évi CLXIX. törvényben előírt egyes tartalékok felhasználásáról

E határozatban az Országgyűlés a 2011. évi költségvetési törvény 29. §-ának (4)-(5) bekezdésében meghatározott fejezeti tartalékok és Média tartalék felhasználását nem engedélyezte.

A törvénymódosítások eredményeként a központi alrendszer tervezett hiánya 1577,2 milliárd forintra növekedett, 12 974,2 milliárd forint törvényi módosított bevételi előirányzat és 14 551,4 milliárd forint törvényi módosított kiadási előirányzat eredőjeként.

1.2 A Kormány hatáskörében

A központi alrendszerben a Kormány hatáskörű döntések eredményeként az év folyamán a kiadási oldalt érintően összességében 56,7 milliárd forintos összegű előirányzat-növelés történt, a bevételi előirányzatok összességében 13,8 milliárd forintos emelése mellett. A főbb intézkedések a következők voltak:

Az államháztartásról szóló 1992. évi XXXVIII. törvény 38. §-ának (1) bekezdése szerint rendkívüli kormányzati intézkedésekre szolgáló tartalékkal a Kormány rendelkezik. A 2011. évi költségvetés rendkívüli kormányzati intézkedésekre szolgáló tartalékának (XI. Miniszterelnökség fejezet) 2011. évi költségvetési előirányzata 90,0 milliárd forintot, módosított előirányzata pedig 93,7 milliárd forintot tett ki. Az előirányzatot majdnem teljes egészében, 34,2 millió forint híján, kormánydöntések alapján felhasználták az év folyamán. Ennek részleteivel külön fejezet foglalkozik.

A 2011. évben a költségvetési törvényben céltartalékként (Különféle kifizetések) 33,9 milliárd forint került beállításra a X. Közigazgatási és Igazságügyi Minisztérium fejezetben. Az államháztartásról szóló 1992. évi XXXVIII. törvény 38. §-ának (1) bekezdése szerint a céltartalékokkal a Kormány rendelkezik, ha arról a költségvetési törvény másként nem rendelkezik. A Különféle kifizetések jogcím-csoport felhasználási céljait, az ebből részesíthetők körét, az ebből fakadó feladatokat, jogosítványokat a költségvetési törvény 5. §-a, valamint 30. §-ának (2) bekezdése szabályozta. Ez utóbbi jogszabályhely az egyes átcsoportosításokra az államháztartásért felelős minisztert hatalmazta fel (például a Prémiumévek program kifizetéseinek átcsoportosítása). Az év folyamán a céltartalékból összesen 36,9 milliárd forint - ebből az államháztartásért felelős miniszter hatáskörében 3,8 milliárd forint - összegben történtek átcsoportosítások (túlléphető előirányzat). Ezekről részletesebben a céltartalékokról szóló fejezet számol be.

Az államháztartásról szóló törvény 27. §-ának (1) bekezdése szerint a költségvetési törvény és e törvény eltérő rendelkezése hiányában a költségvetési törvény által megállapított előirányzatok közötti átcsoportosításra a Kormány volt jogosult. Az átcsoportosításokról a Kormány nyilvános határozatban döntött.

Maga a 2011. évi költségvetési törvény is számos átcsoportosításra, illetve előirányzat-módosításra adott felhatalmazást a Kormány részére.

Év közben a Kormány a szigorú, költséghatékony állami gazdálkodás érdekében mintegy 250 milliárd forint nagyságú stabilizációs tartalék felállításáról döntött. Az államháztartási egyensúly megőrzéséhez szükséges intézkedésekről szóló 1025/2011. (II. 11.) Korm. határozat a költségvetési fejezetek előirányzatainál zárolásokat, a Kormány irányítása alá tartozó központi költségvetési szervek tekintetében befizetési kötelezettséget, valamint a fejezetek vonatkozásában maradványtartási kötelezettséget írt elő. A stabilitási tartalék legnagyobb tételét a Kormány irányítása alá tartozó szervezeteknél, így a minisztériumoknál (mint fejezeteknél) bejelentett, összesen 187,1 milliárd forintos zárolás tette ki. A képzett stabilitási tartalék azon az elven alapult, hogy a kiadási előirányzatok nem szűntek meg, csak a Kormány rendelkezése nyomán zárolásra kerültek. A 2011. évi költségvetési törvényt módosító 2011. évi CXIV. törvény a zárolt összegek végleges csökkentését tartalmazta a prognosztizált bevételkiesések és kiadási többletek ellensúlyozására. A Kormány 1316/2011. (IX. 19.) Korm. határozatában maradványtartási kötelezettséget (577,0 milliárd forint) rendelt el, valamint újabb zárolási kötelezettségről döntött. A Kormány 1471/2011. (XII. 23.) Korm. határozatában az 1316/2011. (IX. 19.) Korm. határozatban elrendelt zárolást csökkentésre változtatta. Az 1505/2011. (XII. 29.) Korm. határozat pedig az 1316/2011. (IX. 19.) Korm. határozatban elrendelt maradványtartási kötelezettséget törölte a központi költségvetési szervek tartozásállományának csökkentése érdekében.

Az e körbe tartozó különféle intézkedésekről az általános indokolás egyes fejezetei, valamint a fejezeti indokolások adnak további tájékoztatást.

1.3 A fejezet és az intézmény hatáskörében

A központi alrendszerben a fejezeti, intézményi hatáskörben elvégzett átcsoportosítások 2011-ben kiadási oldalon összességében 1418,3 milliárd forintos előirányzat-növekedést eredményeztek. A bevételeket érintő átcsoportosítások e két jogkörben 790,3 milliárd forintos előirányzat-emelkedéssel jártak. Ezekről a fejezeti indokolás kötetekben található részletes elemzés.

2. Tartalék-előirányzatok

2.1. A költségvetés általános tartaléka (A rendkívüli kormányzati intézkedések előirányzat-felhasználása)

A Magyar Köztársaság 2011. évi költségvetési törvényében az Országgyűlés 90,0 milliárd forintban állapította meg a rendkívüli kormányzati intézkedések előirányzatát. Az Áht. 26. §-ának (2) bekezdése értelmében az első félévben csak a tartalék előirányzat 40%-áig vállalható kötelezettség. Ez az összeg 36,0 milliárd forint volt, melyből 24,6 milliárd forint átcsoportosításáról hozott döntést a Kormány. Az Áht. 26. §-ának (4) bekezdése lehetőséget ad arra, hogy a fejezetek részére visszatérítési kötelezettség mellett lehessen a tartalékból átcsoportosítani, mely összeggel - a Kincstár különleges bevételek számlára történő befizetést követően - a Kormány az adott évi rendkívüli kormányzati intézkedésekre szolgáló tartalék előirányzatát megnövelheti.

A rendkívüli kormányzati intézkedések 2011. évi felhasználható összegét a 2011. évi költségvetési egyensúlyt megtartó intézkedésekről szóló 1316/2011. (IX. 19.) Korm. határozatban elrendelt zárolás csökkentésre változtatásáról és a rendkívüli kormányzati intézkedések előirányzat megemeléséről szóló 1471/2011. (XII. 23.) Korm. határozat 90,1 milliárd forintra, a rendkívüli kormányzati intézkedések előirányzatból történő átcsoportosításról szóló 1477/2011. (XII. 23.) Korm. határozat 93,7 milliárd forintra módosította.

A központi költségvetés rendkívüli kormányzati intézkedésekre szolgáló tartaléka terhére történt 93,6 milliárd forintos előirányzat-átcsoportosítások 34%-át (32,1 milliárd forint az állami vagyonhoz kapcsolódó kiadások, 22%-át (20,0 milliárd forint) a BM-nek a Rendvédelmi szervek (Büntetés-végrehajtás, Terrorelhárítási Központ, Rendőrség, Országos Katasztrófavédelmi Főigazgatóság) finanszírozása tette ki. Az átcsoportosítások összegének 11%-a (10,0 milliárd forint) az MFB Zrt. tőkeemelése, 6%-a (5,8 milliárd forint) agrárkiadások, 5%-a (5,0 milliárd forint) a BKV-nak a fővárosi közösségi közlekedés, 2-2%-a sport illetve kulturális, oktatási tevékenység támogatását biztosította. A fennmaradó 17%-ot különféle tevékenység egyenként kisebb összegű és arányú (5% alatti) támogatása tette ki.

A rendkívüli kormányzati intézkedésekre szolgáló tartalék terhére átcsoportosított előirányzatokról szóló 54 kormányhatározatból 13 esetben került előírásra elszámolási és visszafizetési kötelezettség.

A megszületett kormánydöntések eredményeképpen a rendkívüli kormányzati intézkedések előirányzaton, éves szinten 34,2 millió forint megtakarítás realizálódott.

A 2011. évi átcsoportosításokat részletező táblázat az általános indokolás mellékletei között szerepel.

2.2. A céltartalékok felhasználása

A költségvetési törvény céltartalékként a X. Közigazgatási és Igazságügyi Minisztérium fejezet, 19. cím, 2. alcím, 1. Különféle kifizetések jogcím-csoporton 33,9 milliárd forintot tartalmazott.

A különféle kifizetésekre betervezett összeg szolgált:

- az Európai Unió intézményeiben foglalkoztatott nemzeti szakértők meghatározott kiadásainak;

- a központi államigazgatási szerveknél, továbbá azok területi és helyi szerveinél a diplomás pályakezdő fiatalok munkatapasztalat-szerzése támogatásának;

- a prémiumévek programról és a különleges foglalkoztatási állományról szóló törvény szerinti munkáltatói kifizetéseknek;

- a IX. Helyi önkormányzatok támogatásai és átengedett személyi jövedelemadója fejezet, 5. Központosított előirányzatok címre - a helyi szervezési, illetve bérpolitikai intézkedések kiadásaira - történő átcsoportosításnak;

- a költségvetési szerveknél foglalkoztatottak részére a 2011. évben jogszabály alapján járó többlet személyi juttatások és az azokhoz kapcsolódó munkaadókat terhelő járulékok kifizetéseinek;

- a Költségvetési Tanács Titkárságának megszüntetésével elért valós létszámcsökkentések személyi kifizetéseinek, továbbá

- a központi költségvetési szerveknél a feladatok változásával, a szervezetek, szervezetrendszerek korszerűsítésével, a feladatellátás ésszerűsítésével megvalósuló, kiadás- és költségvetési támogatás-megtakarítást eredményező létszámcsökkentések személyi és munkaadókat terhelő járulék kifizetésének részbeni, illetőleg teljes fedezetére.

A fentiek közül az alábbi jogcímeken és összegekkel történt az év folyamán felhasználás:

 

 

 millió forintban

 Megnevezés

 Át- csoportosítás

 Vissza- rendezés

 Felhasználás

 Az Európai Unió intézményeiben nemzeti szakértőként foglalkoztatott köztisztviselők és a fegyveres szervek hivatásos állományú tagjai utáni támogatások igénylési rendjéről szóló 146/2005. (VII. 27.) Korm. rendelet alapján

 121,5

 0,0

 121,5

 A központi közigazgatási szerveknél, továbbá azok területi és helyi szerveinél alkalmazott ösztöndíjasok foglalkoztatója által igényelhető költségvetési támogatásról szóló 20/2005. (II. 11.) Korm. rendelet alapján

 24,3

 1,1

 23,2

 A prémiumévek programról és a különleges foglalkoztatási állományról szóló 2004. évi CXXII. törvény alapján

 3 644,7

 0,0

 3 644,7

 Átcsoportosítás a IX. Helyi önkormányzatok támogatásai és átengedett személyi jövedelemadója fejezet, 5. Központosított előirányzatok címre, a helyi szervezési intézkedések kiadásainak támogatására, az 1397/2011. (XI. 18.) Korm. határozat alapján

 2 200,0

 0,0

 2 200,0

 A költségvetési szerveknél foglalkoztatottak 2011. évi kompenzációjáról szóló 352/2010. (XII. 30.) Korm. rendelet alapján

 26 050,3

 317,2

 25 733,1

 a Honvédelmi Minisztériumnál elrendelt 1100 fős létszámcsökkentés egyszeri kiadásainak biztosítására, az 1511/2011. (XII. 29.) Korm. határozat alapján

 5 200,0

 0,0

 5 200,0

 Átcsoportosítás összesen

 37 240,8

 Visszarendezés (fel nem használt támogatás)

 318,3

 Teljesülés

 36 922,5

 Előirányzat

 33 900,0

 Előirányzat túllépése

 3 022,5

Az előirányzat 8,9%-os túllépést mutat, amely a Honvédelmi Minisztériumnál december hónapban elrendelt, 1100 fős létszámcsökkentés egyszeri kiadásainak biztosítására szolgáló 5,2 milliárd forint átcsoportosítása következtében jelentkezett.

A Költségvetési Tanács Titkárságának megszüntetéséhez kapcsolódó létszámcsökkentésekkel összefüggő támogatási igény benyújtására és ezáltal kifizetésre nem került sor.

3. Állami kezességvállalások

A 2010. évi CLXIX. törvény 45. §-a alapján:

A 2011. évben a Kormány nem adott felhatalmazást egyedi kezességvállalásra.

A 2010. évi CLXIX. törvény 46. §-a alapján:

E kötelezettségvállalásokat az általános indokolás mellékletei között szereplő, „Kiállítási garancia-, és viszontgarancia-vállalások a 2011. évben” című táblázat mutatja be részletesen.

A 2010. évi CLXIX. törvény 47. §-ának (1) bekezdése alapján:

A 2011. évben a tulajdonosi joggyakorló miniszter és az államháztartási miniszter jóváhagyásával az MFB Zrt. 805 millió euró (240 milliárd forint) forrásbevonási szerződést kötött, amelyből 640 millió euró (190 milliárd forint) összegben hívott le. A korábban megkötött szerződésekből lehívott hitelek összege 220 millió euró volt, így az összes lehívás 860 millió eurót (250 milliárd forint) tett ki.

A 2010. évi CLXIX. törvény 47. §-ának (2) bekezdése alapján:

A 2011. évben a Kormány nem hagyott jóvá készfizető kezességvállalást sem MFB Zrt. általi hitelnyújtásra, sem az MFB Zrt. által nyújtott bankgaranciára.

A 2010. évi CLXIX. törvény 47. §-ának (3) bekezdése alapján:

1003/2011. (I. 14.) Korm. határozat a „Sikeres Magyarországért” Bérlakás Hitelprogram keretösszegének átcsoportosításáról a „Sikeres Magyarországért” Önkormányzati Infrastruktúrafejlesztési Hitelprogramba és a „Sikeres Magyarországért” Panel Plusz Hitelprogram keretösszegének megemeléséről

A Kormány jóváhagyta a már futó programokra bevont euró források keretösszegének átcsoportosítását, illetve megemelését. A keretemelés szükségessé teszi az árfolyam-fedezeti megállapodások kiegészítését, megkötését.

1085/2011. (IV. 12.) Korm. határozat az Agrár Forgóeszköz Hitelprogram bevezetéséről és az Agrár Forgóeszköz Vis Maior Hitelprogram keretösszegének felemeléséről

A Kormány jóváhagyta az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan 15,0 milliárd forint mértékig árfolyam-fedezeti megállapodás megkötését az MFB Zrt-vel, az Agrár Forgóeszköz Hitelprogramban résztvevő mezőgazdasági termelők hitelhez jutása érdekében. Egyúttal módosította a 1238/2010. (XI. 16.) Korm. határozatát, s megemelte a keretet 11 milliárd forintra azon mezőgazdasági vállalkozók hitelhez jutása érdekében, akik az elháríthatatlan külső ok (vis maior) fennállását, vagy az agrárkárenyhítő juttatásra való jogosultságot a jogszabályban meghatározottak szerint igazolják.

1252/2011. (VII. 21.) Korm. határozat a 2011 májusában bekövetkezett fagykárok enyhítését szolgáló intézkedésekről

A Kormány jóváhagyta az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan 8 milliárd forint mértékig árfolyam-fedezeti megállapodás megkötését az MFB Zrt-vel, az „MFB” Fagykár 2011. Forgóeszköz Hitelprogramra. A programban az a mezőgazdasági termékek elsődleges előállításával foglalkozó vállalkozás, mezőgazdasági őstermelő, családi gazdálkodó vehet részt, aki e tevékenysége vonatkozásában a 2011. évi tavaszi fagyok következtében az ültetvényeiben elszenvedett fagykárát a jogszabályoknak megfelelő módon igazolja.

1422/2011. (XII. 6.) Korm. határozat a Vállalkozásfejlesztési Hitelprogram és az MFB Magyar Fejlesztési Bank Zrt. finanszírozási programjai árazásának átalakításáról

A Kormány jóváhagyta a már futó programokra bevont euróforrások keretösszegének átcsoportosítását, illetve módosítását. Egyetértett azzal, hogy az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan az Új Magyarország Vállalkozásfejlesztési Hitelprogram (melynek új elnevezése „MFB Vállalkozásfinanszírozási Program”) finanszírozásához az 1030/2010. (II. 9.) Korm. határozat 1. a) pontjában meghatározott 360 milliárd forint mértékig vállalt árfolyam-fedezeti megállapodáson túl további 100 milliárd forint mértékig, és egyúttal az Új Magyarország Kisvállalkozói Hitel (melynek új elnevezése „MFB Kisvállalkozói Hitel”) finanszírozásához 10 milliárd forint mértékig a nemzetgazdasági miniszter az MFB Zrt-vel árfolyam-fedezeti megállapodást kössön.

1424/2011. (XII. 6.) Korm. határozat az MFB Önkormányzati Infrastruktúrafejlesztési Program bevezetéséről, az önkormányzati hitelprogramok átalakításáról

A Kormány jóváhagyta a már futó programokra bevont euróforrások keretösszegének átcsoportosítását, illetve módosítását. Jóváhagyta továbbá, hogy az MFB Zrt. az általa euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan a nemzetgazdasági miniszterrel árfolyam-fedezeti megállapodást kössön az MFB Önkormányzati Infrastruktúrafejlesztési Programra 100 milliárd forint mértékig, valamint az MFB Lakossági Hitelprogramra 40 milliárd forint mértékig.

V. Felhatalmazások

A Magyar Köztársaság 2011. évi költségvetéséről szóló a 2010. évi CLXIX. törvényben meghatározott felhatalmazások végrehajtásáról

Az 5. § (3) bekezdésében kapott felhatalmazás alapján került megalkotásra a 2011. évi központi költségvetés céltartalékából a IX. Helyi önkormányzatok támogatásai és átengedett személyi jövedelemadója fejezetbe történő előirányzat átcsoportosításáról szóló 1397/2011. (XI. 18.) Korm. határozat.

Az 5. § (5) bekezdésében kapott felhatalmazás alapján került megalkotásra a központi költségvetési szerveknél foglalkoztatottak 2011. évi kompenzációjának finanszírozásáról szóló 1185/2011. (VI. 6.) Korm. határozat, valamint a központi költségvetési szerveknél foglalkoztatottak 2011. évi kompenzációjának elszámolásáról szóló 1445/2011. (XII. 20.) Korm. határozat.

A 6. § (2) bekezdés d) pontjában szereplő ingyenes vagyonátruházásról szóló beszámolót a 2.12. „Az állami vagyonnal kapcsolatos kiadások” tartalmazza.

A 7. § (1) bekezdése az állami vagyonnal kapcsolatos bevételek és kiadások fejezet fejezeti tartalékának felhasználására adott felhatalmazást, egyedi 500,0 millió forintot meg nem haladó mértékben miniszteri, az ezt meghaladó összeg esetében pedig Kormány hatáskörben. A 2011. évben a fejezeti tartalék felhasználása a következő célokat szolgálta:

A 1025/2011. (II. 11.) Korm. határozat nyomán elrendelt zárolást követően a fennmaradó 1.980,0 millió forint összegű fejezeti tartalék terhére a következő átcsoportosítások történtek:

 Műkincsvásárlás

 1.000,0 millió forint

 Társasági portfólió bérkompenzáció

 474,3 millió forint

 Korábbi értékesítési ügyek vizsgálata

 50,0 millió forint

 NFM által kezdeményezett feladatok

 50,7 millió forint

 Összesen:

 1.575,0 millió forint

A 7. § (2) bekezdésében szereplő, a Kormány jóváhagyásával történő kiadási előirányzat túllépésre nem került sor 2011-ben.

A 7. § (3) bekezdésében szereplő, az állami vagyon felügyeletéért felelős miniszter jóváhagyásával történő kiadási előirányzat átcsoportosításra nem került sor 2011-ben.

A 8. § (1) bekezdése a Nemzeti Földalappal kapcsolatos bevételek és kiadások fejezet fejezeti tartalékának felhasználására adott felhatalmazást, egyedi 300,0 millió forintot meg nem haladó mértékben miniszteri, az ezt meghaladó összeg esetében pedig Kormány hatáskörben. A 2011. évben a fejezeti tartalék felhasználása a következő célokat szolgálta:

 Ingatlanok fenntartásával járó kiadások

 180,0 millió forint

 Egyéb vagyonkezelési kiadások

 207,5 millió forint

 Eljárási költségek, perköltségek

 149,5 millió forint

 Állami ingatlanvagyon felmérése

 263,0 millió forint

 Összesen:

 800,0 millió forint

A 8. § (2) bekezdésében szereplő, a Kormány jóváhagyásával történő kiadási előirányzat túllépésre nem került sor 2011-ben.

A 8/A. §-ban az Országgyűlés a MOL Magyar Olaj- és Gázipari Nyrt. által kibocsátott, 22 179 488 darab „A” sorozatú, 1000 forint névértékű részvény állam általi vásárlására hatalmazta fel az állami vagyon felügyeletéért felelős minisztert. Az erről szóló beszámolót a 2.11. „Az állami vagyonnal kapcsolatos kiadások” tartalmazza.

A 18. § (2) bekezdése alapján felhatalmazást kapott a szociál- és nyugdíjpolitikáért felelős miniszter, hogy a Nyugdíjbiztosítási Alap meghatározott méltányossági kiadási keretei között átcsoportosítást hajtson végre. Az év folyamán a méltányossági keretösszegek közötti átcsoportosításra nem került sor.

A 19. § (1) bekezdése alapján a Nyugdíjbiztosítási Alapnál a nyugellátásban részesülő személyek évközi nyugellátás-emelésével összefüggő kiadások túlteljesülését a szociál- és nyugdíjpolitikáért felelős miniszter engedélyezhette, a végrehajtás megtörtént.

A 21. § (1) bekezdésben kapott felhatalmazás alapján a Kormány az Egészségbiztosítási Alapnál átcsoportosítást hajtott végre a Gyógyító-megelőző ellátás, a Gyógyszertámogatás és a Gyógyászati segédeszköz támogatás jogcímcsoportok között (1439/2011. (XII. 13.) és 1505/2011. (XII. 29.) Korm. határozatok).

A 21. § (2) bekezdésben kapott felhatalmazás alapján a Kormány megemelte az Egészségbiztosítási Alap Gyógyító-megelőző ellátás és a Gyógyszertámogatás jogcímcsoport előirányzatait (1368/2011. (XI. 18.), 1432/2011. (XII. 3.), 1439/2011. (XII.13.), 1504/2011. (XII. 29.) és az 1505/2011. (XII. 29.) Korm. határozatok).

A 22. § (1) bekezdésben kapott felhatalmazás alapján az egészségbiztosításért felelős miniszter az államháztartásért felelős miniszter egyetértésével átcsoportosításokat hajtott végre a Gyógyító-megelőző ellátás, a Gyógyászati segédeszköz támogatás és a Gyógyszertámogatás jogcímcsoporton belül.

A 22. § (2) bekezdése alapján felhatalmazást kapott az egészségbiztosításért felelős miniszter, hogy az Egészségbiztosítási Alap meghatározott méltányossági kiadási keretei között átcsoportosítást hajtson végre. Az év folyamán a méltányossági keretösszegek közötti átcsoportosításra nem került sor.

A 23. § (1) bekezdésében kapott felhatalmazás alapján az egészségbiztosításért felelős miniszter - az államháztartásért felelős miniszter egyetértésével - végrehajtotta a Folyamatos gyógyszerellátást biztosító gyógyszergyártói és forgalmazói befizetések és egyéb gyógyszerforgalmazással kapcsolatos bevételek mértékéig az átcsoportosítást a Gyógyszertámogatás céltartalékról a Gyógyszertámogatás jogcímcsoport jogcímeire.

A 23. § (2) bekezdése alapján a Természetbeni ellátások céltartaléka előirányzatról a Gyógyító-megelőző ellátás jogcím-csoport jogcímeire történő átcsoportosításra az egészségbiztosításért felelős miniszter az államháztartásért felelős miniszter egyetértésével kapott felhatalmazást, az átcsoportosításra nem került sor.

A 23. § (3) bekezdése alapján a Gyógyszertámogatással, gyógyászati segédeszköz támogatással kapcsolatos ellenőrzéséből eredő visszafizetések előirányzaton befolyt bevételek összegével a Gyógyszertámogatás kiadásainak és a Gyógyászati segédeszköz támogatás jogcím-csoport jogcímeinek megemelésére az egészségbiztosításért felelős miniszter az államháztartásért felelős miniszter egyetértésével kapott felhatalmazást, melyre nem került sor.

A 25. § (6) bekezdése alapján a Gyógyszertárak juttatása jogcím előirányzatról történő kifizetésre az egészségbiztosításért felelős miniszter kapott engedélyt, melyre nem került sor.

A 30. § (4) bekezdésében kapott felhatalmazás alapján 2011-ben a védelmi tevékenység ellátása, a NATO részére vállalt haderőfejlesztési célkitűzések végrehajtása céljából a honvédelemért felelős miniszter - az államháztartásért felelős miniszter egyetértésével - összesen 4 953,7 millió forint összegű fejezeten belüli átcsoportosítást hajtott végre.

A 30. § (6) bekezdésében biztosított, az Nemzeti Erőforrás Minisztérium fejezetében a hallgatói létszám képzési többlete előirányzatai közötti átcsoportosítási felhatalmazással az oktatásért felelős miniszter nem élt.

A 30. § (7) bekezdésben kapott felhatalmazás alapján a Kormány A lakásfenntartási támogatás 2011 szeptemberi bővítéséhez szükséges előirányzat átcsoportosításáról szóló 1305/2011. (IX. 2.) Korm. határozattal a Nemzeti Erőforrás Minisztérium fejezet Hozzájárulás a lakossági energiaköltségekhez előirányzat terhére 6500 millió forintot csoportosított át a Helyi önkormányzatok támogatásai és átengedett személyi jövedelemadója fejezetbe.

A 30. § (8) bekezdése alapján felhatalmazást kapott a Kormány, hogy 2011. július 1-jét követően átcsoportosítást hajtson végre a Megváltozott munkaképességűek foglalkoztatásával összefüggő bértámogatás alcím és a Megváltozott munkaképességűek foglalkoztatásával összefüggő költségkompenzáció alcím előirányzatai között, a végrehajtásra nem került sor.

A 45. §-ának rendelkezései a Kormány határozatán alapuló egyedi állami kezesség- és garanciavállalások kereteit rögzíti. Az e felhatalmazások szerinti kötelezettségvállalásokról szóló beszámoló a IV. „Törvényekben előírt beszámolási és tájékoztatási kötelezettségek” fejezet 3. „Állami kezességvállalások” c. pontjában található.

A 46. §-a a kultúráért felelős miniszter javaslatára az államháztartásért felelős miniszter által vállalható kiállítási garanciák és viszontgaranciák keretét rögzíti. Az e felhatalmazás szerinti kötelezettségvállalásokról szóló beszámolót a 2.14. az „Kezességérvényesítés” c. pont, továbbá „Kiállítási garanciavállalások a 2011. évben” című tájékoztató tábla tartalmazzák.

A 80. § (1) bekezdésének c) pontjában kapott felhatalmazás alapján a Kormány megalkotta az egyes gazdálkodó szervezetek részére nyújtott 2011. évi egyedi támogatásokról, költségtérítésekről, valamint az egyéb vállalati támogatások keretében nyújtott termelési támogatásokról szóló 32/2011. (III. 17.) Korm. rendeletet.

A 80. § (1) bekezdésének d) pontjában kapott felhatalmazás alapján a Kormány megalkotta a vis maior támogatás felhasználásának részletes szabályairól szóló 9/2011. (II. 15.) Korm. rendeletet.

A 80. § (1) bekezdésének e) pontjában kapott felhatalmazás alapján a Kormány a 25. cím, 30. alcím, 10. Szervezetátalakítási alap jogcím-csoport előirányzat felhasználásának szabályait a Szervezetátalakítási alap jogcímcsoport előirányzat felhasználásának szabályairól szóló 20/2011. (III. 2.) Korm. rendeletben szabályozta.

A 80. § (1) bekezdés f) pontja felhatalmazást ad a Kormánynak, hogy rendeletben állapítsa meg a törvény 25. §-ának (5)-(6) bekezdése szerinti juttatás (Gyógyszertárak juttatása) kifizetésének részletes szabályait. A felhatalmazás alapján megjelent az egészségügyi szolgáltatók gyógyszerrendelésének és kiszolgáltatásának értékeléséről, valamint a háziorvosi és a gyógyszertári érdekeltségi rendszer kialakításáról szóló 364/2010. (XII. 30.) Korm. rendelet.

A 80. § (2) bekezdésben kapott felhatalmazás alapján került megalkotásra a hátrányos helyzetű önkormányzatok kiegészítő támogatásáról szóló 58/2011. (XII. 23.) BM rendelet, valamint a helyi önkormányzatok szociális célú tűzifavásárláshoz kapcsolódó kiegészítő támogatásáról szóló 59/2011. (XII. 23.) BM rendelet, továbbá a helyi önkormányzatok rövid lejáratú hiteltörlesztési támogatásáról szóló 60/2011. (XII. 23.) BM rendelet.

A 80. § (3) bekezdése hatalmazta fel az államháztartásért felelős minisztert, hogy a helyi önkormányzatokért felelős miniszter egyetértésével önkormányzatonként és jogcímenként rendeletben hirdesse ki a helyi önkormányzatokat és a többcélú kistérségi társulásokat megillető normatív hozzájárulások és támogatások összegét. A felhatalmazás eredményeként került megalkotásra a helyi önkormányzatokat és a többcélú kistérségi társulásokat 2011. évben egyes központi költségvetési kapcsolatokból megillető forrásokról szóló 4/2011. (I.31.) NGM rendelet.

A 80. § (4) bekezdésben kapott felhatalmazás alapján került megalkotásra a Nemzetgazdasági Minisztérium fejezet, 25. cím, 44. alcím Idegenforgalmi adó differenciált kiegészítése igénylésének, döntési rendszerének, folyósításának és elszámolásának részletes szabályairól az idegenforgalmi adó differenciált kiegészítéséről szóló 31/2011. (VIII. 24.) NGM rendelet.

A 80. § (5) bekezdése alapján a Kormány felülvizsgálta a humánszolgáltatások tekintetében a hatályos szabályozást. Az Országgyűlés elfogadta a nemzeti köznevelésről szóló 2011. évi CXC. törvényt, mely jelentősen átalakítja a korábbi finanszírozási rendszert. A szociális igazgatásról és szociális ellátásokról szóló törvény módosítására is sor került, mely - többek között - 2012. január 1-jei hatállyal megfogalmazza a befogadással összefüggő szabályokat.

VI. A kormányzati szektor adóssága és hiánya az európai unió módszertana szerint

Az Európai Unió euróövezetben résztvevő tagállamai az integráció magas fokát, a Gazdasági és Monetáris Uniót és ezzel együtt a közös pénz bevezetését valósították meg. Bár a fiskális politika az Európai Unióban nemzeti hatáskörben maradt, az Unió hosszú távú fenntartható fejlődése és a Gazdasági és Monetáris Unió hatékony működése érdekében kialakításra kerültek azok a keretek és eljárási szabályok, amelyek egyértelmű határokat szabnak a decentralizált fiskális politikának az eurózónán belüli és kívüli tagállamokban egyaránt. Ezt hivatott garantálni a Maastrichti Szerződésbe foglalt Túlzott Deficit Eljárás, valamint az ennek szigorítását és operacionalizálását jelentő Stabilitási és Növekedési Egyezmény.

A fentieken túlmenően az EU Bizottsága kezdeményezte a Túlzott Hiány Eljárás keretében szolgáltatott adatok ellenőrzésével kapcsolatban a feladatok, hatáskörök és eljárási szabályok módosítását, megerősítendő a Bizottság és az Eurostat szerepét az eljárásban. A szabályozás már korábban is kétféle helyszíni ellenőrzést határozott meg: a konzultációs látogatást (dialogue visit) és a módszertani látogatást (methodological visit). Előbbi rendszeres, valamennyi tagországra kiterjedő, általában kétévente esedékes vizsgálódás, amely előre meghatározott tematika szerint párbeszédes formában tekinti át az adatszolgáltatást és annak intézményi hátterét. A módszertani látogatást a hatályos szabályozás eseti mélyvizsgálatnak tekinti, az eddigiek során csak Görögország esetében fordultak elő ilyen vizsgálatok. Az elfogadott módosítás ennek a módszertani mélyvizsgálatnak az elrendelését kiváltó körülményeket (pl. gyakori megváltoztatása az adatoknak, hiányos vagy nem megnyugtató válaszadás az Eurostat kérdéseire, tisztázatlan tételek a hiány- és az adósságmutató közötti eltérés levezetésében), a vizsgálat tartalmát, résztvevőit, a betekintés terjedelmét, az átadandó dokumentumokat, a vizsgált tagország kötelezettségeit igyekszik részletesebben szabályozni. A rendszeres módszertani vizsgálatok gyakoribbá válnak, és a statisztikai elszámolásokhoz felhasznált alapadatok minőségéről és megbízhatóságáról helyszíni ellenőrzéseken győződnek meg.

A csatlakozási szerződés aláírásával Magyarország vállalta, hogy amennyiben teljesíti a Maastrichti szerződésben lefektetett konvergencia kritériumokat, bevezeti az Európai Unió közös pénzét, az eurót. Az ehhez vezető út meghatározott időszakra vonatkozó tervét tartalmazza az évente április végéig kiküldendő Konvergencia Program és Nemzeti Intézkedési Terv, a fiskális feltételek megvalósulását a félévente elkészített EDP (EDP = Excessive Deficit Procedure - Túlzott Hiány Eljárás) Notifikációs jelentés. Fenti dokumentumok és adatszolgáltatások a hazaitól eltérő, uniós statisztikai szabványok által meghatározott elszámolási szabályok alapján készülnek, és az ott lefektetett fogalmakkal operálnak. Az EDP Notifikációs jelentés a nemzetközi összehasonlításra alkalmas egyenlegmutató értékének alakulását úgy mutatja be, hogy egyidejűleg a nemzeti költségvetési/államháztartási prezentációkban használatos egyenlegmutatótól való eltérésének okait, tételeit is részletezi. Az EDP Notifikációs jelentés az Eurostat, a Központi Statisztikai Hivatal és a Nemzetgazdasági Minisztérium honlapján is hozzáférhető.

Ez a fejezet a 2011. évi adatok alapján ismerteti a módszertani különbözőségeket és a kiemelt mutatók alakulását a 2011. évi zárszámadás készítésekor rendelkezésre álló statisztikai adatszolgáltatás, a 2012. évi tavaszi EDP Notifikáció alapján.

1. Az uniós és az államháztartási elszámolások főbb módszertani eltérései

Az uniós statisztikai szabványok által definiált kormányzati szektor nagyobb szervezeti kört foglal magában, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik, vagy nem a kormányzati szektorba. A korábbi, statisztikai hatóságok által követett gyakorlat az volt, hogy legalább 3-5 éves tartós tendencia alapján ítélték meg az adott szervezet gazdasági magatartását és így szektorbesorolását. Jelenleg egy új szervezetet lehetőleg már megalakulásakor, az üzleti tervek alapján be kell sorolni a megfelelő szektorba.

A fenti statisztikai ismérvek alapján 2011-ben a kormányzati szektorba tartozó, államháztartáson kívüli szervezetek a következők voltak:

- Államadósság Kezelő Központ (ÁKK) Zrt.,

- Állami Autópálya Kezelő (ÁAK) Zrt.,

- Beruházási, Műszaki Fejlesztési, Sportüzemeltetési és Közbeszerzési Zrt. (BM SK Zrt.),

- Duna Televízió Nonprofit Zrt.,

- Közszolgálati Közalapítvány,

- Magyar Nemzeti Vagyonkezelő (MNV) Zrt.,

- MÁV-START Vasúti Személyszállító Zrt.,

- Magyar Rádió Nonprofit Zrt.,

- MTI Magyar Távirati Iroda Nonprofit Zrt.,

- Magyar Televízió Nonprofit Zrt.;

- Magyar Turizmus Zrt.,

- Médiaszolgáltatás-támogató és Vagyonkezelő Alap,

- Művészetek Palotája Kulturális Szolgáltató Kft. (MÜPA Kft.)

- Nemzeti Eszközkezelő Zrt.,

- Nemzeti Filharmónia Ingatlanfejlesztési Kft.,

- Nemzeti Infrastruktúra Fejlesztő (NIF) Zrt.,

- Nemzeti Média- és Hírközlési Hatóság,

- Nemzeti Média- és Hírközlési Hatóság Médiatanácsa,

- Nemzeti Színház Kiemelkedően Közhasznú Nonprofit Zrt.,

- Nitrokémia Környezetvédelmi Tanácsadó és Szolgáltató Zrt.,

- Nyírségi Vízgazdálkodási Társulat,

- Nyugdíjreform és Adósságcsökkentési Alap,

- Regionális Fejlesztési Holding Zrt.,

- Csepp TV Dél-Pesti Televízió Stúdió Kft.,

- Gotthárd-Therm Fürdő és Idegenforgalmi Szolgáltató Kft.,

- Pécsi Fürdő Kft.,

- SZINT Szegedi Intézménytakarító Kft.,

- Szolnok Televízió Zrt.,

- Zalaegerszegi Városi Televízió Kft.,

továbbá a kormányzat által irányított és többségükben finanszírozott nonprofit szervezetek (elsősorban a közalapítványok és bizonyos közhasznú társaságok): a KSH statisztikai felvétele alapján, a megszűnéseket is figyelembe véve összesen 180 átsorolt nonprofit szervezet (2011).

A kormányzati szektorba sorolandó nem államháztartási szervezetek körét statisztikai munkabizottság állapítja meg, számuk 2011-ben meghaladta a kétszázat. A besorolt vállalatok mellett más, jelentős támogatásban részesülő, vagy költségvetési szervi formából átalakított vállalatok megfigyelésére is sor kerül. Az átalakított médiaszervezetek változatlanul a kormányzati szektor részei.

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a nonprofit szervezetek, közhasznú társaságok osztályozásáról. E szervezetek a statisztikában gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő nonprofit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük jellege alapján a kormányzathoz tartoznak a közhasznú társaságként működő szervezetek közül a közútkezelő társaságok, egyes színházak, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertant, az ESA’95 nemzeti számla rendszert, egy uniós tanácsi rendelet tartalmazza, amely a tagsággal a magyar jogrend részévé vált.

- Elszámolandó tranzakciók köre:

= Az ESA’95 statisztikai módszertan a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvény-műveleteket) figyelmen kívül hagyja.

= Egyes, pénzforgalomban nem jelentkező, pénzmozgással nem járó műveleteket kiadásként számol el, így pl. a követelések részleges elengedését, az általános számviteli előírásokhoz hasonlóan.

= A gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófaveszteség), és az átértékelődés folyamatait (az ár-, árfolyamváltozásokat) nem.

- Számbavétel időpontja:

A pénzforgalmi helyett eredményszemléletű számbavételt kér, azaz a bevételeket és kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön).

- Számbavétel értéke:

A tranzakciókat, az eszközöket és kötelezettségeket piaci áron értékeli.

Az ESA’95 szerinti egyenleg a fenti szervezeti körre való kiterjesztést követően és a megfelelő korrekciót alkalmazva áll elő a hazai elszámolások szerinti államháztartási egyenlegből. A másik fiskális konvergencia mutató, az ún. maastrichti adósságmutató a kormányzati szektor konszolidált bruttó adóssága névértéken, melyet az ÁKK által kimutatott központi költségvetés bruttó adósságából kiindulva, azt korrigálva, valamint a kormányzati szektorba tartozó többi alrendszer, illetve szervezet adósságát hozzáadva kaphatunk meg. A központi költségvetés ÁKK által kimutatott adósságát amiatt kell korrigálni, mert a maastrichti adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, míg a névértéktől eltérő áron történt adósság-kibocsátások (diszkont kincstárjegyek) állományi adatait a névértékre való átszámítással korrigálni kell.

Végül itt érdemes felhívni a figyelmet egy apró, de mégis sokszor félreértésre okot adó módszertani eltérésre: a Túlzott Hiány Eljárás (EDP) keretében és céljára számolt mutatók eltérésére az ESA’95 szerinti adatoktól. A különbség abból adódik, hogy az EDP kamatkiadások módszertani kategóriája kamatként (tulajdonosi jövedelemként) veszi figyelembe a pénzügyi derivatívák (swapok, forward ügyletek) kamatát, eltérően az ESA’95 nemzetiszámla-rendszer kamatfogalmától, amely ezt a tételt nem tartalmazza. Emiatt és ennek összegével tér el tehát, az ESA’95 és EDP szerinti kamatkiadások és kiadások összege, valamint az elsődleges és teljes kormányzati szektor egyenlege, melynek nagyságrendje az elmúlt években a GDP 0-0,1%-a volt.

2. A kiemelt mutatószámok

Az Európai Uniós tagsággal Magyarország vállalta az euró bevezetését, melynek fiskális kritériumaként a hiányt 3% alá, az adósságot pedig 60% alá kell csökkenteni, középtávon pedig a Stabilitási és Növekedési Egyezmény alapján meghatározott 1,5%-os strukturális deficitcélt kell teljesítenie a GDP arányában.

Az Európai Unió jogrendje szerint a tagországoknak a Túlzott Hiány Eljárás (EDP) keretében évente két alkalommal - március és szeptember végéig - kell hivatalos jelentésben (Notifikáció) közölniük a két kiemelt kormányzati mutatót: a kormányzati szektor adósságát és hiányát. A határidők megegyeznek a kormányzati szektor negyedéves nemzeti számlájának közlési határidejével, így a nemzeti statisztikai hivatalok átvehették a pénzügyminisztériumoktól az első adatközlés feladatát. Ennek megfelelő változás következett be hazánkban is, 2006 tavaszától már a Központi Statisztikai Hivatal állítja össze a Notifikációs jelentést valamennyi tényidőszakra a nem-pénzügyi számlák tekintetében, a Magyar Nemzeti Bank a pénzügyi számlák körében, míg a Nemzetgazdasági Minisztérium az adott évi várható értékét mind az EDP egyenlegnek, mind a maastrichti adósságnak.

A 2012. tavaszi EDP Notifikációnak megfelelő mutatók idősora az alábbi táblázatban található a 2008-2011. évekre. 

 A kormányzati szektor főbb mutatóinak alakulása a 2012. áprilisi Notifikáció alapján

 

 2008

 2009

 2010

 2011 előzetes

 GDP

 26 545,6

 25 622,9

 26 747,7

 28 154,3

 Kormányzati szektor EDP egyenlege

 -987,3

 -1 170,7

 -1 125,2

 1 204,6

 (GDP %)

 -3,7%

 -4,6%

 -4,2%

 4,3%

 Kormányzati szektor ESA egyenlege

 -977,3

 -1 149,9

 -1 146,1

 1 180,1

 (GDP %)

 -3,7%

 -4,5%

 -4,3%

 4,2%

 Kormányzati szektor adóssága

 19 374,2

 20 449,7

 21 777,3

 22 692,0

 (GDP %)

 73,0%

 79,8%

 81,4%

 80,6%

2.1. Az adósságmutató módszertana és alakulása

Az adósságmutató értékét és viszonyszámát nemcsak az adósságállomány alakulása, számbavételének módja befolyásolja, hanem az is, hogy a kormányzati szektoron belüli szervezetek milyen nagyságrendben birtokolnak ezekből az adósságokból. A költségvetési/zárszámadási prezentáció a központi költségvetés könyvi értéken nyilvántartott, hitelviszonyból származó bruttó adósságáról ad számot.

A maastrichti adósságmutató a statisztikai értelemben vett kormányzati szektor (az 1. pontban ismertetett szervezeti kör) konszolidált bruttó adósságát névértéken fejezi ki. A konszolidálás a kormányzati szektoron belüli adósságelemeket (pl. az Egészségbiztosítási Alap likviditási hitelét a Kincstártól, a helyi önkormányzatoknál lévő állampapírokat) kiszűri. A Túlzott Hiány Eljárás referenciaértékeként választott adósság egy bruttó szemléletű mutató: a különböző pénzügyi instrumentumokban fennálló kötelezettségek nem csökkenthetők (nem nettósíthatók) az azonos instrumentumokban fennálló követelésekkel (pl. a Magyar Állam Nemzetközi Valutaalappal szemben fennálló adóssága nem csökkenthető a hitelintézeteknek továbbkölcsönzött hányaddal, külföldi tartozásaink nem nettósíthatóak a külfölddel szembeni követelésekkel, pl. egyes fejlődő országoknak nyújtott kormányhitelekkel), és nem csökkenthetők a más instrumentumban fennálló követeléssel sem (például a Magyar Állam Európai Unióval, Nemzetközi Valutaalappal szemben fennálló hiteltartozása nem csökkenthető az MNB-nél elhelyezett tartós betéttel). A névértéken számított adósság a visszaváltáskor ténylegesen fizetendő érték szerinti számbavételt jelenti. A derivatívák piaci termékek, névértékkel nem rendelkeznek, ezért nem részei az uniós adósságmutatónak. A magyar államháztartási számviteli szabályok szerint a diszkont-értékpapírokat kibocsátási áron tartják nyilván, így a kibocsátási és visszaváltási értékük (névértékük) különbözete az ÁKK Zrt. által nyilvántartott értékpapír-adósságot növeli. 

 

 2012. áprilisi Notifikáció (MNB számítása)

 Kormányzati szektor adósságának alakulása (adatok Md Ft-ban)

 2008

 2009

 2010

 2011 előzetes

 Központi kormányzat konszolidálatlan adóssága

 18 670,3

 19 575,8

 20 638,7

 21 618,2

 ebből:

 

 

 

 

 Központi költségvetés adóssága névértéken

 18 201,5

 19 065,0

 20 103,4

 21 023,9

 ebből: Központi költségvetés bruttó adóssága (könyvi értéken)

 18 103,9

 18 964,9

 20 041,0

 20 955,5

 ebből: Diszkontkincstárjegyek névértékének és kibocsátási értékének különbözete

 97,6

 100,1

 62,4

 68,4

 Magyar Nemzeti Vagyonkezelő (MNV) Zrt. adóssága

 168,8

 225,7

 232,3

 259,3

 Nemzeti Infrastruktúra Fejlesztő (NIF) Zrt. adóssága

 0,0

 0,0

 0,0

 0,0

 Állami Autópálya Kezelő (ÁAK) Zrt. adóssága

 0,0

 0,0

 0,0

 0,0

 Helyi önkormányzatok konszolidálatlan adóssága

 1 038,4

 1 078,3

 1 250,7

 1 203,3

 Társadalombiztosítás konszolidálatlan adóssága

 77,3

 141,4

 106,1

 97,6

 Kormányzati szektor konszolidálatlan adóssága névértéken

 19 786,0

 20 795,6

 21 995,5

 22 919,1

 Kormányzaton belüli konszolidálás

 -411,8

 -345,8

 -218,2

 -227,2

 Kormányzati szektor konszolidált adóssága névértéken (maastrichti adósságmutató)

 19 374,2

 20 449,7

 21 777,3

 22 692,0

 a GDP százalékában

 73,0%

 79,8%

 81,4%

 80,6%

 IMF/EU/WB hitelből fel nem használt, betétben elhelyezett összeg

 1 483,6

 1 192,5

 974,1

 481,6

 a GDP százalékában

 5,6%

 4,7%

 3,6%

 1,7%

 Korrigált adósságmutató

 17 890,6

 19 257,2

 20 803,3

 22 210,3

 a GDP százalékában

 67,4%

 75,2%

 77,8%

 78,9%

Az ÁKK által kimutatott államadósságon (központi költségvetés bruttó adósságán) felüli, maastrichti adósságállományba beszámító jelentősebb tételek a következők:

- A Gripen repülőgépek beszerzését a statisztikai számításokban az Eurostat katonai beszerzésekre vonatkozó általános érvényű döntése alapján pénzügyi lízing módjára kell elszámolni. 2011 végén ennek adóssághatása 88,3 milliárd forint volt.

- Az MNV Zrt. speciális kötvényes privatizációs technikát alkalmazott a Richter Rt.-ben fennálló 25%-os részesedésének eladására. 2004 szeptemberében ötéves lejáratú kötvény aukciós kibocsátására került sor, amely lejáratkor, 2009-ben vált átcserélhetővé részvényekre, ugyanakkor az Államnak lehetősége volt a részvények előre meghatározott árfolyamon való visszavásárlására, amennyiben a befektetők a részvényre történő átcserélés mellett döntöttek. A kötvények lejáratakor az Állam a részvények megtartása mellett döntött, az átcserélhető kötvények törlesztésének finanszírozására pedig egy, az előzőhez hasonló konstrukciójú, de névértékében azt számottevően meghaladó átcserélhető kötvényt bocsátott ki. Az új kötvénykibocsátás mintegy 259,3 milliárd forinttal szerepelt a 2011. év végi maastrichti adósságban.

- A kormányzati szektorba besorolt, államháztartáson kívüli szervezetek (központi kormányzati alszektorba és önkormányzati alszektorba besorolt egyaránt, kivéve MNV Zrt.) adóssága mintegy 70 milliárd forintot tett ki a 2011. évi maastrichti adósság összegéből.

- A kormányzati szektor adósságába beletartoznak a helyi önkormányzatok hitelviszonyon alapuló tartozásai, valamint a központi költségvetés által biztosított megelőlegezések (utóbbiak azonban konszolidálásra kerülnek kormányzati szinten), míg az önkormányzatoknál eszközként felhalmozott állampapírok állománya csökkenti a kormányzati szektor egészének adósságát. 2011 végén az állam a megyei önkormányzatoktól 196 milliárd forint összegben vállalt át adósságot, melynek eredményeként ennek összegével csökkent az önkormányzati szektor adóssága és ugyanekkora értékben nőtt a kormányzati szektoré. Ugyanakkor az önkormányzati adósság jelentős emelkedését okozta devizaadósságuk átértékelődése, valamint kisebb mértékben pénzügyi eszközök felhalmozása, így összességében az önkormányzati szektor konszolidálatlan maastrichti adóssága csupán 47,4 milliárd forinttal csökkent.

- A társadalombiztosítási alapoknak a Kincstári Egységes Számláról nyújtott likviditási hitel év végi állománya, valamint az év végi megelőlegezések is az alrendszer adósságaként vannak kimutatva az uniós statisztikában, a kormányzati szinten konszolidált adósságot azonban nem érintik. A TB alapok adóssága 2011 végén 97,5 milliárd forint volt, mely teljes egészében a központi költségvetéssel szemben állt fenn.

A 2008 végén nemzetközi pénzügyi szervezetekkel kötött hitelszerződés alapján lehívott összegek mindenkori állománya, mint maastrichti adósságot növelő tényező kerül elszámolásra. A fentiekben kifejtettek értelmében a maastrichti adósság egy bruttó, névértéken számított adósságkategória, a statisztikai adatszolgáltatásban az nem csökkenthető e nemzetközi hitelcsomagból lehívott összegből még azzal a résszel sem, mely nem kerül elköltésre, hanem betétben van elhelyezve. Emiatt a fenti táblázat alján csak mint korrekciós tényező, illetve a betétállománnyal csökkentett maastrichti adósság mint korrigált adósságmutató jelenik meg, melynek értéke 2011 végén 22 210,3 milliárd forint, a GDP 78,9%-a volt.

2.2. A hiánymutató módszertana és alakulása

A maastrichti (EDP) hiánymutató és az államháztartási törvényben meghatározott deficitmutató tartalmi eltérése, elsősorban a szervezeti kör különbözőségéből és az eredményszemléletű számbavételből adódik, de más jellegű tételek is meghatározzák azt.

A 2011. évi elszámolásokat is befolyásoló jelentősebb tételek a következők:

- A Gripen-szerződés keretében 14 repülőgép NATO-kompatibilissé tétele vált lehetővé, ezzel párhuzamosan folyamatban van a földi irányítási és más kiszolgáló rendszerek kiépítése. A magyar fél oktatási-képzési szolgáltatásokat is igénybe vesz, a gépek tulajdonjoga azonban a svéd partnernél marad. A rendelkezésre állás időpontjától kezdődően eredetileg 10 éves bérleti periódus indult, melyet 2012-ben további 10 évvel hosszabbítottak meg, mely időszak a szakértők szerint mintegy kétharmada a repülőgépek átadás időpontjában kalkulálható hasznos élettartamának. Ezen ismérvek alapján az ügylet szolgáltatásvásárlással kombinált bérletnek tűnhet, de az Eurostat munkadöntést hozott valamennyi hosszú lejáratú szerződéses konstrukcióban megvalósuló katonai eszköz beszerzésére/bérletére. A döntés értelmében minden esetben vásárlásként kell elszámolni az ilyen ügyeleteket, mégpedig abban az időpontban, amikor az eszközöket a kormányzat birtokba veszi. Ez azt jelenti, hogy a teljes bérleti időszakban a folyó (képzési, fenntartási, rendszerirányítási stb.) költségek folyamatosan, míg egy-egy nagyobb összegű kormányzati kiadás a gépek statisztikai „beszerzéseként” 2006-2007-ben jelentkezett. A repülőgépek beérkezése előtti időszakban ténylegesen kifizetett lízingdíjakból a repülőgépekre jutó rész előlegfizetésnek tekintendő. A beérkezés éveiben a statisztikai „vételár” és az előleg különbözeteként hitelfelvételt is könyvelni kell (a pénzügyi lízing mintájára), majd a beérkezést követő időszakban a lízingdíj meghatározott része a statisztikai hitelfelvétel törlesztésére fordítandó. A Gripen-bérlet statisztikai elszámolása 2008-tól kezdődően - a korábbi évekkel ellentétben - kedvező hatással van az ESA ’95 szerinti egyenlegre, miután a gépek 2006-2007. évi beérkezését követően, 2008-tól az üzemeltetésre, karbantartásra és pénzügyi költségekre eredményszemléletben kalkulált összeg alacsonyabb a költségvetésből ténylegesen fizetett lízingdíjnál. 2011-ben ez összességében 15,7 milliárd forint egyenlegjavulást eredményezett, míg a maastrichti adósságállományban mintegy 88,3 milliárd forintot tett ki, és folyamatosan csökken a következő években is a lízingdíjban foglalt törlesztési komponenssel.

- A volt egyházi ingatlanok tulajdoni rendezése és a kapcsolódó pénzügyi kártalanítás felgyorsításával összefüggésben a Magyar Katolikus Egyház, a Magyarországi Zsidó Hitközösség Szövetsége és a Budai Szerb Ortodox Egyházmegye rendezésre váró ingatlanainak végleges jegyzéke elfogadásra került a 1013/2006. (II. 8.), illetve a 1040/2006. (IV. 10.) Korm. határozatokban. A kormányhatározatokban meghatározott kompenzációt a fent említett egyházak mint állammal szembeni jövőbeni követelést bankoknál faktorálhatják, majd az ebből származó összeget a kormányhatározat tartalmának megfelelő célra használhatják. A mintegy 30 milliárd forint összegű teljes kompenzációból 2006-ban 17,8 milliárd, 2007-ben 0,9 milliárd, 2008-ban 28 millió forint összeget faktoráltak az egyházak, melyet pénzforgalomban nem, azonban a maastrichti hiányban és adósságban el kellett számolni a központi kormányzat hiányaként, illetve adósságaként. 2009-ben, 2010-ben és 2011-ben nem történt faktorálás az egyházi ingatlanrendezéshez kapcsolódóan. A pénzforgalmi elszámolásokban a fenti összeg a kormányhatározat szerinti (2007-2011. közötti) ütemezésben, a kártalanítási összegek tényleges kifizetésével jelenik meg. A faktorálással előrehozott részt azonban ekkor már nem kell elszámolni az ESA’95 szerinti számokban, az tehermentesíti az adott időszak ESA kiadásait.

- Az Eurostat módszertani határozatot adott ki 2005 februárjában az EU-források elszámolásáról, miután igen eltérő gyakorlatot tárt fel a tagországoknál. A módszertani döntés elvi lényege, hogy az uniós források nem befolyásolhatják a kormányzat egyenlegét, ugyanakkor a kormányzat bevételei és kiadásai között csak a kormányzati egységek mint végső kedvezményezettek által felhasznált források vehetők számításba. A kormányzati szektoron kívüli felhasználás pénzügyi műveletnek, nem ESA-kiadásnak és -bevételnek tekintendő, e tételeket a központi költségvetésben elszámolt bevételekből és kiadásokból azonos összeggel kell kivonni. Az Eurostat továbbá - szokásos kétévenkénti látogatása során - javasolta Magyarországnak, hogy az egyedi uniós jóváhagyást igénylő ún. nagyprojektek esetében, a döntést megelőzően szakértői becsléssel határozzák meg és számolják el bevételként az adott évi kiadásokból későbbiekben nagy valószínűséggel EU forrásból megtérülő részt, ezzel biztosítva az eredményszemléletű számbavételt és minimalizálva a későbbi statisztikai felülvizsgálatok nagyságát. Ugyanez a módszer érvényesítendő a programzárásokhoz kapcsolódó, kötelezően hazai finanszírozású utolsó részletek elszámolásánál, illetve egyéb, több év múltával megtérülő uniós források esetében is. Az eredményszemléletesítés összege a tavaszi EDP Jelentés összeállításakor rendelkezésre álló előzetes adatokat felváltó zárszámadási tényadatok alapján - több éves tapasztalat alapján - rendre módosul.

- A kormányzati szektorba besorolt vállalatok közül jelentős hiánnyal zárt a MÁV Start Zrt. (8,9 milliárd forint), a Magyar Televízió Zrt. (5,9 milliárd forint), a Médiaszolgáltatás-támogató és Vagyonkezelő Alap (2,6 milliárd forint), a Duna Televízió Zrt. (2,1milliárd forint)a Magyar Turizmus Zrt. (1,4 milliárd forint), a Magyar Nemzeti Vagyonkezelő Zrt. (1,3 milliárd forint), és a Magyar Rádió Zrt. (1,3 milliárd forint). Ezzel szemben nagyobb többlettel zárt a Nemzeti Infrastruktúra Fejlesztési Zrt. (16,5 milliárd forint), az Állami Autópálya Kezelő Zrt. (4 milliárd forint), és a Nemzeti Filharmónia Ingatlanfejlesztési Zrt. (3,4 milliárd forint). Összességében a kormányzati szektorba besorolt vállalatok és nonprofitok egyenlege 2277,0 milliárd forint volt, melyből a Nyugdíjreform és Adósságcsökkentő Alap többlete 2263,0 milliárd forintot tett ki. Az állami irányítású vállalatokat és nonprofit szervezeteket, valamint az önkormányzati irányítású vállalatokat és nonprofit szervezeteket magába foglaló besorolt körbe 2011-ben a Nyugdíjreform és Adósságcsökkentő Alap, valamint a Nemzeti Eszközkezelő Zrt. került be.

- A 2010. évi CI. számú törvény a magánnyugdíj-pénztári befizetésekhez kapcsolódó törvénymódosításokról értelmében 2010. november 1. és 2011. december 31. között a magánnyugdíjpénztár tagnak 9,5% nyugdíjjárulékot és 0% tagdíjat kell fizetnie a korábbi 8% tagdíjjal és 1,5% nyugdíjjárulékkal szemben. A jogszabályváltozás által eredményezett nyugdíjjárulék-többlet a pénzforgalmi és az ESA’95 szerinti elszámolásokban is bevételt jelent, ezáltal mind a pénzforgalmi, mind az ESA’95 szerinti egyenleg javul havonta mintegy 30 milliárd forinttal. Az eredményszemléletesítés következtében ez a 2010. év vonatkozásában 3 havi többletnek megfelelő összeget, a 2011. év vonatkozásában 11 havi többletnek megfelelő összeget jelent az ESA’95 szerinti elszámolásokban.

- A magánnyugdíj-pénztári tagok TB-be történő visszalépésének következményeként a Nyugdíjreform és Adósságcsökkentő Alaphoz átkerülő becsült vagyonérték 2687,8 milliárd forint, a GDP 9,5%-a. A becslést a Magyar Nemzeti Bank készítette a pénzügyi számla statisztikai számítások keretében. A becslésre azért volt szükség, mert a nemzeti számlákban a vagyontranszfer elszámolásának időpontja a társadalombiztosítási jogviszonyba történt visszalépés időpontja, március 1-je, nem pedig a visszalépéshez kapcsolódó vagyonátadás adminisztratív lebonyolításának időpontja, május 31-e. Az eredményszemléletű elszámolás időpontja ugyanis az a nap, amelytől kezdődően teljeskörűen és kizárólagosan a társadalombiztosítás vállalja a nyugdíjak kifizetését. A törvényi rendelkezések alapján ez a nap 2011. március 1-je volt, e naptól kezdődően a magánnyugdíjpénztárak mindennemű nyugdíjfizetési kötelezettsége megszűnt. A statisztikai elszámoláshoz szükséges, március 1-jei piaci értéken számított vagyonérték alapadatként nem képződött meg, mert az átlépéssel kapcsolatos szabályozás a 2011. május 31-ei napot jelölte meg egységes, valamennyi visszalépő pénztártagra és vagyonelemre kiterjedő értékelési fordulónapként és a tagokkal való elszámolás alapjaként. A 2687,8 milliárd forint EDP-egyenlegben elszámolt jövedelemtranszfer nem tartalmazza a volt magánnyugdíjpénztár-tagok részére kifizetett reálhozamot (232,4 milliárd forint), mert az a háztartási szektort illeti meg, függetlenül a pénzügyi lebonyolítás módjától. A jövedelemtranszferben szerepel viszont a Pénztárak Garancia Alapjától származó 10,0 milliárd forint pénzátutalás is. A társadalombiztosítási rendszerbe visszalépők vagyoni portfóliója egy hagyományos felosztó-kirovó társadalombiztosítási rendszerbe kerül át, amelynek elszámolásában az uniós statisztika nem értelmezi a tőkefedezeti rendszerben kimutatott vagyoni elemeket és nyugdíjkötelezettségeket. Ezért az uniós statisztika egy végleges, viszonzatlan vagyongyarapodásként, vagyis maastrichti egyenleget javító bevételként értelmezi a vagyoni portfólió állam általi átvételét. A felosztó-kirovó típusú nyugdíjrendszerben a jövőbeni nyugdíjkötelezettséget az alkalmazandó statisztikai módszertan nem tekinti kötelezettségként, ezért a hatályos módszertan szerint csak az eszközök átvételét kell könyvelni, a kötelezettségekét nem, a mérlegadatok így vagyongyarapodást mutatnak.

2010 decemberében a magyar statisztikai hatóságok tájékoztatták az Eurostatot a visszalépéssel kapcsolatos szabályozásról és annak ESA/EDP elszámolásáról, melyet az Eurostat elfogadott.

A Nyugdíjreform és Adósságcsökkentő Alapnál fentieken kívül bevételként jelent meg további 149,0 millió forint az Összefogás az Államadósság ellen Alapból származó befizetésként. Az Összefogás az Államadósság ellen Alap ugyancsak a statisztikai kormányzati szektor része, de miután a vonatkozó rendelkezéseknek megfelelően bevételeit három napon belül átutalja a Nyugdíjreform és Adósságcsökkentő Alapba, ezért önálló jelentéstevő intézményi egységként a számításokban nem jelentek meg.

A Nyugdíjreform és Adósságcsökkentő Alap kiadásai között a központi költségvetésnek átadott transzfer a tervezettnél 1,1 milliárd forinttal nagyobb összegben (94,5 milliárd forint helyett 95,6 milliárd forint) teljesült, míg a Nyugdíjbiztosítási Alap javára történt átutalás a forrásigényhez igazodóan lényegesen kevesebb (434,3 milliárd forint helyett 363,4 milliárd forint) lett. 161,0 millió forint került átutalásra az Államadósság Kezelő Központ Zrt-nek az Alappal kapcsolatos működési költségekre.

Az Alaphoz került állampapírok értéke 1378,1 milliárd forint (a GDP 4,9%-a) volt, mely 35,3 milliárd forint felhalmozott kamatot tartalmazott. Ezeket az állampapírokat bevonták, ezzel csökkentve az államadósságot.

- Az Európai Unió Bíróságának 2011. július 28-án kihirdetett döntése szerint Magyarországnak a ki nem fizetett beszerzésekhez kapcsolódó általános forgalmi adó visszaigénylését kizáró szabálya [az áfatörvény 186. § (2)-(4) bekezdése] (negatív áfa) nincs összhangban a közösségi joggal. A döntés következményeként Magyarország a vitatott rendelkezést hatályon kívül helyezte. A pénzügyileg nem rendezett számlák után visszajáró áfát az áfatörvény módosítása alapján, 2011. október 20-ig külön erre a célra rendszeresített nyomtatványon lehetett visszakérni. Ez alapján a NAV-hoz 2011. december 31-ig 289,653 milliárd forint értékben érkezett be visszaigénylés, melyből 247,011 milliárd forint került a 2011. évben pénzügyileg rendezésre. A KSH, MNB és NGM kormányzati pénzügyekkel foglalkozó statisztikusait tömörítő EDP Munkacsoport álláspontja szerint erre az esetre a visszamenőleges hatályú bírósági döntések szabályait kell alkalmazni, melynek értelmében az elszámolás időpontja a bírósági döntés napja, összege pedig az akkor és azáltal érintett összeg nagysága. A Munkacsoport véleménye szerint a fenti összegben már olyan visszaigénylések is szerepeltek, amelyek a bírósági döntés után keletkeztek, a NAV pedig nem tudott pontos adatot szolgáltatni a döntés előtti felhalmozott összegről, ugyanis a bevallási nyomtatványok nem tették lehetővé a pontos elkülönítést. A Munkacsoport döntése végül az lett, hogy az EUB döntés hatását a következőképpen fogja számszerűsíteni: a NAV pénzügyileg nem rendezett adókat bevallókra vonatkozó lekéréséből a havi bevallókat, illetve a negyedéves bevallókat tekintve a 2011. júniusi bevallásban, illetve a 2. negyedév bevallásában szereplő „Következő időszakra átvihető követelések” sor összegét fogadja el (194,147 milliárd forint). Az éves bevallókat tekintve, a NAV korábbi EUB döntés hatásáról szóló Jelentésének az éves bevallókra vonatkozó adatát emeli át (4,215 milliárd forint). Így az Európai Bíróság döntésének hatását 198,362 milliárd forintra becsülte, mely tétel 2011-ben kiadásként lett lekönyvelve.

- 2011. szeptember 29-én lépett hatályba a 2011. évi CXXI. törvény az otthonvédelemmel összefüggő egyes törvények módosításáról, amelyet a súlyos anyagi helyzetbe került devizahitelesek megsegítésére alkottak meg. A kedvezményes egyösszegű végtörlesztés lehetőséget teremtett a jelentős mértékben devizában - főként svájci frankban, euróban és japán jenben - eladósodott lakosság terheinek csökkentésére. Eszerint a Magyarország területén lakóingatlanon alapított zálogjoggal vagy állami készfizető kezességgel biztosított lakossági, devizában nyilvántartott deviza alapú kölcsönszerződés teljes összegű előtörlesztésére svájci frank alapú kölcsön esetében 180 CHF/HUF, euró alapú kölcsön esetében 250 EUR/HUF, japán jen esetében 200 HUF/100 JPY árfolyam alkalmazandó. A végtörlesztési igény bejelentésére 2011. december 31-ig volt lehetőség, a bejelentést követő 60 napon belül kellett a végtörlesztési összeget folyósítani. A végtörlesztés legutolsó dátuma 2012. február 28-a volt azzal a megkötéssel, hogy a rendelkezésre álló fedezetről szóló igazolást 2012. január 31-ig be kellett nyújtani.

A Kormány és a Bankszövetség 2011. december 15-én megállapodást kötött, amelynek 1. pontja értelmében a hitelintézetek az árfolyam-különbözetből adódó veszteség 30%-a erejéig és legfeljebb a 2011. évi különadó mértékéig csökkenthetik a 2011. üzleti évre fizetendő különadó összegét. Az ezt rendező jogszabály 2011. december 29-én kihirdetésre került. A jogszabály megszületésekor a pénzügyi intézmények a 2011. évi különadó-kötelezettségüket már teljesítették, azaz csak önellenőrzés útján, külön igényléssel lehet a visszatérítéshez hozzájutni, legkorábban 2012. január 31-től. A törvény értelmében az adóvisszatérítés vagy annak egy része állampapír tulajdonba adásával is történhet.

Az EDP Munkacsoport megvizsgálta és az Eurostattal levélben leegyeztette a tranzakcióegyüttest. Eszerint az intézkedés végső kedvezményezettje a háztartási szektor, a hiteltartozás leírását 70%-ban a pénzügyi intézmények, 30%-ban az állam finanszírozza (tőketranszfer formájában) a háztartási szektor javára. A háztartási szektor pénzügyi vállalkozásokkal szembeni hiteltartozása akkor csökken, amikor a tényleges végtörlesztés pénzügyileg teljesül, tehát a 2011-ben megvalósult végtörlesztések után 2011-ben kell elszámolni a pénzügyi vállalkozásoktól, illetve az államtól a háztartásoknak nyújtott tőketranszfert, egyéb kötelezettségekkel ellensúlyozva, mely pénzügyi kötelezettség a 2012. évi adó-visszatérítés 2011. évhez tartozó részével szűnik meg. Amennyiben az adóvisszatértés állampapír tulajdonba adásával valósul meg, az egyéb kötelezettség pénzeszközökkel szembeni teljesítésével és állampapír adásvételének könyvelésével jár.

A PSZÁF honlapján megjelent adatok alapján összesen 169 256 fogyasztó törlesztette mintegy 1354 milliárd forint értékű devizahitelét fix árfolyamon.

A végtörlesztés miatt az államot összesen 111,2 milliárd forint kötelezettség terheli, amelyből a 2011. évhez 52,2 milliárd forint, a 2012. évhez 59,0 milliárd forint tartozik. Mivel pénzforgalmi szemléletben a teljes összeg 2012-ben teljesül bevételkiesésként, az ügylet 2011-ben 52,2 milliárd forint egyenlegromlást, 2012-ben ugyanennyi javulást eredményez az ESA’95 szerinti elszámolásokban a pénzforgalmihoz képest. Előfordulhat ugyanakkor, hogy nem tudja sem a pénzügyi intézmény, sem annak kapcsolt vállalkozása a teljes veszteségét visszaigényelni, mivel az meghaladja a 2011-re fizetendő különadójának összegét. Így a pontos és végleges összeget csak később, a NAV által adott adatok alapján lehet majd megállapítani.

2012. május 31-éig a végtörlesztéshez kapcsolódóan 66 darab önrevíziós bevallás érkezett be és került feldolgozásra a NAV-nál, amelyek alapján az adóhivatalnak összesen 63,7 milliárd forint összegű visszatérítési kötelezettsége keletkezett, melyből állampapír átadásával rendeződött 59,2 milliárd forint.

- A 2011. évi gyorsjelentésekből kiderült, hogy a költségvetési szervek áru- és szolgáltatásvásárlásból származó szállítói tartozásállománya 17,3 milliárd forinttal csökkent a 2010. év végi állományokhoz képest, döntően a központi szerveknél (17,6 milliárd forint). Az önkormányzatoknál a gyorsjelentések tanúsága szerint 0,2 milliárd forint egyenlegromlást eredményező tartozásnövekedés mutatkozott. A központi költségvetési szervek lejárt szállítói tartozása 2011 év végén 31,9 milliárd forintot tett ki, azaz 7,4 milliárd forinttal csökkent az előző évhez képest.

- 2011-ben az állam a Malév Zrt.-ben összesen 15,5 milliárd forint összegű készpénzes tőkeemelést hajtott végre, két előző évben folyósított hitele (9,2 milliárd forint tőke és 0,7 milliárd forint kamat) pedig konvertálásra került. Összesen 1,7 milliárd forint került kifizetésre a Malév helyett a VEB garanciából befolyt összegből a Malév Vagyonkezelőnek valamint az MFB Zrt.-nek. Az év végén folyósított két tulajdonosi kölcsön közül a decemberi 5,0 milliárd forintos költségvetési kiadásként jelent meg, így az ESA hídban csak a novemberi 4,2 milliárd forintos tulajdonosi kölcsön szerepelt, mivel a többi tétel már a 2011. évi költségvetésben, vagy már korábban elszámolásra került kiadásként.

- A Magyar Fejlesztési Bank Zrt. 2011-ben három alkalommal összesen 130,0 milliárd forint értékben kapott tőkeemelést az államtól. A 2012. évi tavaszi EDP Notifikációban az ESA’95 szabályait követve a tőkeemelés megosztására került sor: 40,6 milliárd forint (a 2010. évi meg nem térített veszteség miatt 38,6 milliárd forint, valamint a saját veszteséges leányvállalatokban történő tőkeemelés miatt 2,0 milliárd forint) hiányt növelő tételként, 89,4 milliárd forint részvényműveletként - vagyis hiányt nem növelő tételként - került elszámolásra.

- Érinti a kormányzati szektor 2011. évi hiányát és adósságát egy MEHIB-Eximbank-BTA kazah bank közötti összetett ügylet, melynek a pénzforgalmi költségvetésben megjelenő tételein túl 2,36 milliárd forint nettó ESA-egyenleg javító és 12,8 milliárd forint adósságnövelő hatása is megjelenik.

- A 2011. évi költségvetési törvény módosításával a megyei önkormányzatok adósságállományának állami átvételére került sor mintegy 196 milliárd forint összegben, ebből a kötvénytartozások átvállalása 141,2, a fejlesztési hiteleké 22,4, a működési hiteleké 32,3 milliárd forintot tett ki.

A központi költségvetésben - követve az államháztartási törvény elszámolási szabályait - az adósságátvállalás költségvetési kiadásként lett elszámolva, így az EDP-Jelentés 2A táblájában a kiinduló pénzforgalmi egyenlegben szerepelt. A helyi önkormányzatoknál - a vonatkozó elszámolási szabályok szerint -a pénzforgalmi bevételek között az adósságátvállalás miatti jövedelemtranszfert nem számolták el, így az EDP-Jelentés 2C táblájában a helyi önkormányzatok ESA/EDP módszertani levezetésében egyéb korrekcióként kellett szerepeltetni az összeget. Az adósságátvállalás a kormányzati szektor egészének EDP hiányát és adósságát nem változtatta, csak azok alrendszerenkénti összegét.

A 2011. évi elemi beszámolók elkészítéséhez kiadott számviteli utasítások alapján az adósságátvállalás kötvénytartozási részét - összhangban a központi költségvetés elszámolásaival - költségvetési bevételként számolták el, hiteltartozási részét pedig pénzforgalom nélküli bevételként, így a 2012. szeptember végén esedékes EDP-jelentésben az önkormányzati kiinduló egyenleg és az ESA-hídban elvégzett korrekció módosul.

- A MÁV Zrt. 50,0 milliárd forintos adósságának átvállalására decemberben került sor az Országgyűlés novemberi hozzájárulása alapján. A Kormány a 1451/2011. (XII. 22.) Korm. határozatában döntött egy 10,0 milliárd forintos és egy 40,0 milliárd forint összegű konzorciális, állami kezességgel fedezett, forgóeszköz finanszírozó hitel átvállalásáról. Az adósságátvállalás mind a költségvetési, mind az ESA’95 szerinti elszámolásokban kiadásként jelent meg a központi költségvetésben.

- Az állami vagyonnal kapcsolatos kiadások legnagyobb részét a MOL részvénycsomag 498,3 milliárd forintos vételára jelentette. Május 24-én került visszavásárlásra a Surgutneftegas-tól a 21,2%-os részvénycsomag. A 22 721 253 darab részvény 84,763 euró (22 467,28 forint) árfolyamon került megvételre 1,88 milliárd euró összegért. A vételár az adásvételi szerződés aláírását megelőző 3 havi árfolyam átlaga alapján került meghatározásra, így az piaci árnak tekinthető. Ennek következtében az ESA’95 szerinti elszámolásokban a tranzakció részvényműveletként lett elszámolva, mely az EDP egyenleget nem befolyásolta.

Részletes indokolás

I. Fejezet

A 2011. ÉVI KÖZPONTI KÖLTSÉGVETÉS VÉGREHAJTÁSA

1. A főösszegek és az egyenleg

Az 1-2. §-hoz

A törvény első szakaszai a központi alrendszer 2011. évi kiadásainak és bevételeinek főösszegét, valamint hiányát rögzítik. A törvény jóváhagyja a módosított előirányzattal összehasonlíthatóan az előirányzatok teljesítését.

A 3. §-hoz

A szakasz a központi alrendszer mérlegének jóváhagyásáról rendelkezik.

2. A költségvetés finanszírozásával kapcsolatos egyes rendelkezések

A 4. §-hoz

A törvény tartalmazza az államháztartásról szóló 1992. évi XXXVIII. törvény (a továbbiakban: Áht.) 48. §-ának felhatalmazása alapján történt adósság-visszafizetéseket. A törlesztések a Kincstári Egységes Számla (a továbbiakban: KESZ) adósságtörlesztési számlája terhére teljesültek. Ezen belül az állampapírok térítésmentes átvétele és bevonása, amely szintén a törlesztési számla terhére, a Nyugdíjreform és Adósságcsökkentő Alapról szóló 2010. évi CLIV. törvény 9. §-ának felhatalmazása alapján történt.

Az 5. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában a hiányt államkötvények kibocsátásával, forinthitelek és külföldi devizahitel felvételével és átvállalásával, devizabetét felhasználásával finanszírozta az államháztartásért felelős miniszter. A deviza hitelfelvételek különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között. A hitelátvállalások a megyei önkormányzatok konszolidációjáról, a megyei önkormányzati intézmények és a Fővárosi Önkormányzat egyes egészségügyi intézményeinek átvételéről szóló 2011. évi CLIV. törvény 5. §-ának, valamint a 78. § (9) bekezdésének (MÁV adósságátvállalás) felhatalmazása alapján történtek.

A 6. §-hoz

Az itt szereplő forint- és deviza államkötvény kibocsátások és állampapírok térítésmentes átvétele a Nyugdíjreform és adósságcsökkentő Alaptól biztosították az e törvény 3. §-ban foglalt törlesztési kiadások forrását. Az állampapírok térítésmentes átvétele a Nyugdíjreform és Adósságcsökkentő Alapról szóló 2010. évi CLIV. törvény 9. §-ának felhatalmazása alapján történt.

A 7. §-hoz

2011-ben a KESZ likviditása több ok miatt is jelentősen növekedett (nettó EU transzferek, megelőlegezések, Nyugdíjreform és Adósságcsökkentő Alap számlaegyenlege), ami következtében jelentősen csökkenthető volt a diszkont kincstárjegyek állománya, miközben a KESZ likviditása magas maradt.

II. Fejezet

AZ ÁLLAMADÓSSÁG, AZ ÁLLAMI KÖVETELÉSEK KÖRE, KEZELÉSE ÉS VÁLTOZÁSA

A 8. §-hoz

A Magyar Államkincstár által kezelt hitelviszony jellegű állami követelésekből szerződés szerinti törlesztés már nincs, megtérülés csak felszámolási eljárásokból várható. 2011-ben felszámolási eljárás nem fejeződött be, így veszteség elszámolás és megtérülés sem volt. A felszámolási eljárások befejezését folyamatban lévő peres eljárások, hitelezői kifogások/fellebbezések elbírálása a felszámoló cégek megszűnése és újak kijelölése nehezíti.

A 9. §-hoz

A Magyar Nemzeti Vagyonkezelő Zrt. (a továbbiakban: MNV Zrt.) az Áht. felhatalmazása alapján - a nemzeti fejlesztési miniszter és a nemzetgazdasági miniszter jóváhagyása esetén - tulajdonosi kölcsönt nyújtott az állami vagyonról szóló 2007. évi CVI. törvény (a továbbiakban: vagyontörvény) hatálya alá tartozó, állami tulajdonú gazdasági társaságok részére. E kiadások egy kivételével finanszírozási célú műveletek, azaz közvetlenül a KESZ-t terhelik, nem jelennek meg költségvetési kiadásként. A Malév Zrt-nek nyújtott egyik kölcsön - tekintettel arra, hogy a megtérülés nem volt valószínűsíthető - költségvetési kiadásként jelent meg. A kölcsönnyújtások részletes bemutatását az általános indokolás tartalmazza.

A Magyar Állam a Malév Zrt. tőkehelyzetére tekintettel tőkerendezést hajtott végre a légitársaságnál, amelyet részben pénzforgalom és költségvetési elszámolás nélküli követelésbeszámítással teljesített. A 2011-ben hatályos Áht. szerint e pénzforgalom nélküli tételek is elszámolandók voltak a költségvetésben.

A vagyontörvény 36. §-a meghatározza, hogy milyen célokra lehet az állami vagyon tulajdonjogát ingyenesen átruházni. A 36. § (4) bekezdésének előírása szerint a helyi önkormányzatok jogszabályban meghatározott feladatainak elősegítésére és a többcélú kistérségi társulások feladatainak ellátására átadható vagyon mértékére az éves költségvetési törvényben kell összeghatárt meghatározni. A 2010. évi költségvetési törvény az ilyen típusú vagyonátadások bruttó forgalmi értékének keretét 10 000,0 millió forintban határozta meg. A Kormány által jóváhagyott és a ténylegesen megvalósult átadások értéke eltér, az átadásokkal járó jogi és technikai eljárások időigénye miatt.

A 10. §-hoz

A társadalombiztosítás pénzügyi alapjai közreműködésével, de nem az Alapok terhére folyósított 2011. évi ellátások megtérítési különbözetének pénzügyi rendezését tartalmazza a törvény.

A központi alrendszer a pénzbeli és az 1947-es Párizsi Békeszerződésből eredő kárpótlás alapján megállapított életjáradék megtérítése jogcímén, és a jövedelempótló és jövedelemkiegészítő szociális támogatások jogcímén térít meg a Nyugdíjfolyósító Igazgatóság (a továbbiakban: NYUFIG) ellátási számlája javára.

A közgyógyellátás finanszírozására az Egészségbiztosítási Alap (a továbbiakban E. Alap) által fordított összeget, és az év során a központi alrendszeri megtérítésének összegét mutatja be. A különbözet megtérítésére a törvény szerint 2012. december 31-ig kerül sor.

A 11. §-hoz

A társadalombiztosítási alrendszer alaponkénti hiányának rendezéséről a zárszámadásban kell döntést hozni.

A törvény az Nyugdíjbiztosítási Alap (a továbbiakban: Ny. Alap) és az E. Alap 2011. évi költségvetési hiányának a KESZ hitelállományából 2012. december 30-i hatállyal történő elengedéséről rendelkezik.

A 12. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény alapján a Nemzeti Foglalkoztatási Alapnak meg kell térítenie az „új” korengedményes nyugdíj jogcímen keletkezett 2011. évi finanszírozási különbözetét a NYUFIG technikai számla javára.

III. Fejezet

A TÁRSADALOMBIZTOSÍTÁS PÉNZÜGYI ALAPJAI 2011. ÉVI KÖLTSÉGVETÉSÉNEK VÉGREHAJTÁSA

3. A Nyugdíjbiztosítási Alap költségvetésének végrehajtása

A 13. §-hoz

Az Ny. Alap 2011. évi bevételi és kiadási főösszegét, valamint hiányát állapítja meg.

A 14. §-hoz

Bemutatja az Ny. Alapnál 2011. évben keletkezett előirányzat-maradványt, a 2011. évi működési kiadások között bemutatja az előző évi előirányzat-maradvány felhasználását.

4. Az Egészségbiztosítási Alap költségvetésének végrehajtása

A 15. §-hoz

Az E. Alap 2011. évi bevételi és kiadási főösszegét, valamint hiányát állapítja meg.

A 16. §-hoz

Az E. Alapnál 2011. évben keletkezett működési előirányzat maradványt mutatja be, az E. Alap 2011. évi működési kiadásai között bemutatja a 2010. évi működési előirányzat-maradvány felhasználását.

5. A társadalombiztosítás pénzügyi alapjai költségvetésének végrehajtásával kapcsolatos rendelkezések

A 17. §-hoz

A törvény

- az Ny. Alap fejezetnél a nyugellátások alcímen belül az adott előirányzat terhére különös méltánylást érdemlő körülmények esetén méltányossági alapon megállapításra kerülő nyugellátás, méltányossági alapú nyugdíjemelés, egyszeri segély, továbbá az évközi nyugellátás-emeléssel összefüggésben a működési kiadások, illetve

- az E. Alap fejezetnél méltányossági ellátásra az egészségbiztosítás pénzbeli ellátásai alcímen belül táppénz-kiadás, terhességi-gyermekágyi segély, gyermekgondozási díj, gyógyító-megelőző ellátás, gyógyászati segédeszköz támogatás

felhasználásának tudomásulvételét kezdeményezi.

A 18. §-hoz

Az Országgyűlés tudomásul veszi a Magyar Köztársaság 2010. évi költségvetésének végrehajtásáról szóló 2011. évi CXXXIII. törvény 10. és 12. §-ában előírt megtérítési, visszautalási kötelezettségek teljesítését.

IV. Fejezet

A KÖZPONTI ALRENDSZEREN BELÜLI ELSZÁMOLÁSOK

A 19. §-hoz

Az (1) bekezdés a Svájci-Magyar Együttműködési Program forrásaira vonatkozó kötelezettségvállalások jóváhagyásáról rendelkezik.

A (2) bekezdés a Nemzeti Stratégiai Referencia Keret, az Új Magyarország Vidékfejlesztési Program, valamint az Európai Halászati Alapból finanszírozott halászati támogatások forrásaira tett kötelezettségvállalások összegének jóváhagyásáról rendelkezik.

V. Fejezet

A KÖZPONTI ALRENDSZERNEK AZ ÖNKORMÁNYZATI ALRENDSZERREL ÉS AZ ÁLLAMHÁZTARTÁSON KÍVÜLI SZERVEZETEKKEL FENNÁLLÓ KAPCSOLATÁBÓL FAKADÓ ELSZÁMOLÁSOK

6. A helyi önkormányzatok központi alrendszerből származó forrásai

A 20-23. §-hoz

A törvény tartalmazza a helyi önkormányzatok 2011. évi állami hozzájárulásai és támogatásai, a települési önkormányzatok jövedelem-differenciálását mérséklő kiegészítései és beszámításai, valamint a 2010. december 31-én feladattal terhelt központosított és normatív kötött felhasználású támogatások elszámolásainak eredményeit, az ezekkel kapcsolatos központi költségvetési és az önkormányzati visszafizetési kötelezettségeket.

Az Áht. 64/A. § (5) bekezdése értelmében az a helyi önkormányzat, amely visszafizetési kötelezettségének az éves költségvetési beszámoló Kincstárhoz történt benyújtását követő 15 napon belül nem tesz eleget, késedelmi kamatot fizet.

Az államháztartás szervezetei beszámolási és könyvvezetési kötelezettségének sajátosságairól szóló 249/2000. (XII. 24.) Korm. rendelet 10. § (1) és (5) bekezdései szerint a helyi önkormányzat beszámolójának a Magyar Államkincstár területi szervéhez való benyújtásának határideje a február 28-át követő 8. munkanap (március 9.). A késedelmi kamatfizetési kötelezettség kezdő napja így 2012. március 24.

A 24. §-hoz

A törvény hivatkozásokat tartalmaz azon mellékletekre, amelyek bemutatják a helyi önkormányzatoknak nyújtott állami hozzájárulások és támogatások előirányzatait és azok teljesülését.

7. Az egyházak támogatása

A 25. §-hoz

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-a alapján a közoktatási, szociális, gyermekjóléti és gyermekvédelmi közfeladat ellátásához az egyházi fenntartókat az önkormányzati fenntartókkal azonos állami támogatás illeti meg. Az egyházi és önkormányzati fenntartású intézmények 2011. évi támogatásának kiegyenlítése céljából a közoktatásban többlettámogatás, a szociális, gyermekjóléti és gyermekvédelmi területen támogatás beszámítása szükséges a törvény szerinti, az egyházakkal egyeztetett összegben.

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet rendezését az érintett egyházakkal.

Az 1313/2010. (XII. 27.) Korm. határozat 1. pontja alapján a Magyar Köztársaság Kormánya és a Magyar Katolikus Püspöki Konferencia között 2010. december 27-én aláírt Megállapodás 7. cikkének (1)-(2) bekezdésében foglaltaknak megfelelően a közoktatási egyházi kiegészítő támogatás 2005-2008. évekre vonatkozó elszámolásával kapcsolatban az Állami Számvevőszék által feltárt különbözet utolsó részletének rendezése.

VI. Fejezet

ZÁRÓ RENDELKEZÉSEK

A 26. §-hoz

A § hatályba léptető és deregulációs rendelkezést tartalmaz.