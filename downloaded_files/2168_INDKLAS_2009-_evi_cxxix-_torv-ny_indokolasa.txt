2009. évi CXXIX. törvény indokolása

a Magyar Köztársaság 2008. évi költségvetésének végrahajtásáról

-----STARTING---POINT---ALTALANOS---

Általános indokolás

I. A Kormány gazdaságpolitikájának fő vonásai a 2008. évben

2008-ban - miközben az államháztartás ESA hiánya a 2007. évi jelentős csökkenés után, a kijelölt célnak megfelelő mértékben tovább zsugorodott - a legfontosabb reálgazdasági folyamatok a 2008. évi költségvetés benyújtásakor jelzettől eltérően, annál kedvezőtlenebbül alakultak. Ennek alapvető oka az, hogy a tervezési időszakban, 2007. II. félévében még sem a prognosztizálással foglalkozó nagy nemzetközi szervezeteknek, sem a magyar szakértőknek nem sikerült a 2007. év nyarán az amerikai jelzálogpiacról kiindult és 2008-ra globalizálódott, tehát világgazdasági méretű válság következményeit akárcsak megközelítő pontossággal feltárni. (Ez a bizonytalanság 2008 folyamán tovább növekedett, még jobban megnehezítve a makrogazdasági folyamatok várható alakulásának megfelelő pontosságú becslését.)

A gazdasági növekedés üteme már a kiinduló pontul szolgáló 2007. évben is alacsonyabb (1,2%) lett az eredetileg számítottnál (2,2%). Ebben azonban még nem elsősorban a romló külső tényezők, hanem a katasztrofális mezőgazdasági év következtében jelentősen csökkenő mértékű agrártermelés játszott erőteljes szerepet.

2008. I. félévében még - az eredeti prognózisok szerint - az egyensúlyjavítást célzó, sikeres kiigazító lépések megtörténte után újból növekedésnek indult a GDP üteme, ezután azonban a külső feltételek drasztikus romlása - amely többek között legjelentősebb kereskedelmi partnereink importszükségleteinek gyors és nagyarányú beszűkülésében jelentkezett - megakadályozta ennek a folyamatnak további kibontakozását. Így 2008 egészében az előző évhez képest a GDP az eredetileg számított 2,8% helyett csak 0,6%-kal növekedett.

 A GDP volumenének negyedévenkénti alakulása (előző év hasonló időszaka = 100)

 

 

 

 

 2007

 2008

 I. negyedév

 102,6

 101,8

 II. negyedév 

 101,0

 102,1

 III. negyedév

 100,8

 101,3

 IV. negyedév

 100,7

 97,5

Termelési oldalon 2008-ban a kedvező időjárási körülmények következtében döntően a mezőgazdaság teljesítménye járult hozzá a GDP növekedéséhez. Az ipari termelés volumene ugyanakkor stagnált, a belföldi értékesítés némi visszaesése és az export értékesítés 2007-es szinten maradása mellett. Az ipari termelés dinamikája a második negyedévtől kezdődően gyors ütemben lassult, az év második felében a lassulás már erőteljes csökkenésbe fordult át, ami egyértelműen a globális válság begyűrűzésének következménye. A legnagyobb teljesítménycsökkenés az exportorientált nagyvállalati körben volt megfigyelhető. Az utolsó negyedévben a külső kereslet drasztikus csökkenése gyors reakcióra késztette a feldolgozóiparban tevékenykedő vállalkozásokat, ami a kölcsönzött és a részmunkaidős alkalmazottaik elbocsátásában, a műszakszámok, munkanapok számának csökkentésében, illetve kényszer-leállásokban is megnyilvánult.

Az építőipari termelés volumenének 6,3%-os csökkenésében a visszaeső vállalati beruházások és a háztartási szektor lakásberuházásainak elmaradása játszott szerepet. A piaci szolgáltatások az év során nagyobb mértékben csökkentek 2007-hez képest. Ennek hátterében kisebb arányban a kereskedelem és a turizmus, nagyobb mértékben a pénzügyi szektor hozzáadott értékének a csökkenése állt. A nem piaci szolgáltatások (közigazgatás, oktatás, egészségügy) hozzáadott értéke a 2006-2007. évi kiigazító intézkedések kifutásával újfent emelkedett.

A GDP felhasználási oldalán a bruttó állóeszköz-felhalmozás 2008 egészében 2,6%-kal csökkent. Az államháztartás fejlesztései 2008 egészében jelentősen elmaradtak az előző évitől, ami egyértelműen negatívan befolyásolta a nemzetgazdasági beruházások alakulását. Ugyanakkor a kedvezőtlen gazdasági helyzet, a csökkenő profitkilátások és visszaeső megrendelések miatt 2008-ban a versenyszféra beruházásai is csökkenést mutattak. A háztartások és kisvállalatok beruházási hajlandóságának élénkülése nem tudta ellensúlyozni az állami és a vállalati szektor romló beruházási teljesítményét. A beruházási szerkezet vizsgálatakor is jól látszik az állami szektor mérséklődő szerepvállalása, mivel a nagyobb súlyt képviselő, építési - részben állami - beruházások mélyrepülését a gépberuházások emelkedése nem tudta kiegyenlíteni.

A háztartások fogyasztása - előzetes adatok szerint - 2008-ban lényegében az előző év színvonalán maradt. Ezen belül azonban a természetbeni társadalmi juttatás több mint 2%-kal nőtt, míg a háztartások fogyasztási kiadása 0,7%-kal csökkent. A csökkenés az utolsó negyedévben következett be: 4,4%-kal volt alacsonyabb 2007 utolsó negyedévének volumenénél. A visszaesésben szerepet játszott a fogyasztási hitelek feltételeinek szigorítása, valamint a lakosságnak a kezdődő gazdasági válság miatti óvatosabb év végi költekezése.

A közösségi fogyasztás az év egészében 2,1%-kal, ezen belül az utolsó negyedévben 9,5%-kal esett vissza. Ennek oka nagyrészt az, hogy 2007 utolsó negyedévében érkeztek meg a Gripen vadászgépek, amelyek jelentősen megnövelték a közösségi fogyasztást, magas bázist teremtve ezzel a 2008. évnek.

A világszerte tapasztalható dekonjunktúra a magyar külkereskedelemre is rányomta bélyegét. A hazai és a külföldi keresletcsökkenés következtében mind az export, mind az import növekedési üteme lényegesen lelassult a korábbi időszakokhoz képest. Az év utolsó negyedévében már mindkét területen erőteljes visszaesés következett be. 2008 egészében 4,6%-os export-, illetve 4,0%-os importnövekedés valósult meg. Így a nettó export hozzájárulása a növekedéshez 2008-ban is pozitív maradt.

2008-ban az áruforgalmon belül az import árindexe nagyobb mértékben emelkedett az exporténál, így a cserearány jelentős romlást mutatott. A kivitelben egyedül a gépek és a szállítóeszközök forint árszintje csökkent, míg az energiahordozók és a nyersanyagok ára növekedett a leginkább. A behozatalon belül az energiahordozók árszintje 30,7%-kal emelkedett, miközben a gépek és szállítóeszközök árszintje itt is csökkent. Az energiahordozók árszintnövekedésének az oka, hogy az olajárak második félévi csökkenése csak késleltetve jelentkezik.

Az EU 15-ök irányában az export 1%-kal, az import volumene 1,2%-kal növekedett. Az új EU-tagállamokkal folytatott kereskedelem ennél jelentősebben, a kivitel 12,6%-kal, a behozatal 7,3%-kal bővült. Az EU-n kívüli országokkal szemben az export mindössze 1,5%-kal, az import 5,4%-kal növekedett.

2008 folyamán a folyó fizetési mérleg hiánya 8,9 milliárd euro, a GDP 8,4%-a volt. A hiány a bázisidőszakhoz képest 2,3 milliárd euroval növekedett. A tőkemérleg egyenlege a 2007. évi értékkel megegyezett, így a külső finanszírozási szükséglet is növekedett, a GDP 7,4%-át tette ki.

Az áruforgalom az év egészében egyensúlyban volt. A szolgáltatások pozitív szaldója a bázisidőszakhoz képest valamelyest kedvezőtlenebbül alakult az egyéb szolgáltatások egyenlegének romlása miatt. A reálgazdasági tranzakciók így a GDP arányában együttesen 0,5 százalékponttal rontották a folyó mérleghiányt. A nem adóssággeneráló jövedelmeken belül a profittranszferek mértéke bővült, miközben az újrabefektetett jövedelmek mértéke ugyanannyival csökkent. Az adóssággeneráló jövedelmek 2007-hez viszonyítva értékükben és GDP arányosan is emelkedtek. A jövedelmek egyenlege a három hatás eredőjeként a GDP arányában 0,8 százalékponttal romlott a bázisidőszakhoz képest.

2008-ban a Magyarországra érkező közvetlen külföldi tőkebefektetések értéke 4,4 milliárd euro volt, ami megegyezik a 2007-es értékkel. A külföldön befektetett közvetlen tőke mértéke 1,6 milliárd euróval csökkent 2007-hez képest, ami egyaránt köszönhető a részvények és egyéb részesedések, illetve a külföldön újrabefektetett jövedelem csökkenésének. A részvényjellegű portfolió befektetések - a 2007. évi egyszeri tételek bázishatása miatt - a vizsgált időszakban jóval kisebb kiáramlást mutatnak.

A bruttó adósságállomány (egyéb tőke nélkül) közel 18 milliárd euróval, a GDP arányában 14 százalékponttal emelkedett 2007 végéhez képest, és GDP arányosan 92,1%-ot ért el. A növekedésben meghatározó szerepet játszott a magánszféra, ez a szektor körülbelül 13 milliárd euróval, GDP arányosan 10 százalékponttal járult hozzá a bővüléshez. A magánszférán belül a monetáris intézmények adóssága emelkedett leginkább, összesen nagyjából 14 milliárd euróval. A monetáris intézmények (jórészt külföldi tulajdonossal bíró bankok) főként devizában történt forrásbevonása többségében a háztartások és a vállalatok hiteleinek finanszírozását szolgálta. Az államháztartás adóssága ezzel párhuzamosan 5,2 milliárd euróval, GDP arányosan pedig 3,6 százalékponttal emelkedett. Az államháztartás bruttó adóssága kizárólag egyszeri tételek - az EU és az IMF hitelkeretből történő 7 milliárd euro lehívás - miatt bővült. Az egyszeri tételek nélkül az államháztartás bruttó adóssága csökkent volna, és ezek nem képezik részét a nettó adósságnak. A teljes nettó adósságállomány 2008-ban 51,2%-ot ért el GDP arányosan. A nettó adósságállomány bővülése körülbelül 46%-a a bruttó növekedésnek, a GDP arányosan 6 százalékpontos növekményből 9 százalékpont a magánszektorban - ezen belül is 8,9 százalékpont a monetáris intézményeknél - valósult meg, miközben az államháztartás és az MNB nettó adóssága GDP arányosan 3 százalékponttal esett vissza. Így a teljes nettó adósságállományon belül az államháztartás és az MNB adóssága a GDP 12,8%-ára csökkent, míg a magánszektor adóssága 38,4%-ra nőtt.

A munkaerőpiacot a 2008. év első öt hónapjában még pozitív tendencia jellemezte, az év végén azonban, a külső dekonjunktúra begyűrűzésével ismét a létszámcsökkenés lett mértékadó. Az Intézményi Statisztika rendelkezésre álló adatai alapján a 2008. év egészében a nemzetgazdaság alkalmazottainak létszáma stagnált (-0,4%), a versenyszféra létszámának 0,7%-os növekedése, illetve a közszféra létszámának 3,5%-os visszaesése mellett. A munkanélküliségi ráta 7,8%-os volt.

A bruttó átlagkeresetek 2008-ban 7,5%-kal nőttek. A béralakulás a termelő szektorban gyakorlatilag moderáltnak volt tekinthető, mind a bruttó, mind a rendszeres keresetek alatta maradtak a versenyszféra átlagának. Összességében tehát elmondható, hogy a termelő szektor vállalatai tavaly mind létszámban, mind bérekben megkezdték az alkalmazkodást a negatív gazdasági folyamatokhoz. A bruttó keresetek a közszférában meglehetősen hektikusan alakultak a 2008. évben, ennek részben a 2007-es év bázishatása (13. havi keresetek eltérő ütemezése), részben a június, november hónapokban átutalt kereset kiegészítés volt az oka. A reálbérek a nemzetgazdaság egészében 0,7%-kal emelkedtek.

Az éves átlagos fogyasztóiár-emelkedés 2008-ban 6,1% volt. Az agrártermékek 2006-2007-től tartó gyors drágulása és az energiaárak folyamatos emelkedése hatására az év elején az inflációs ráta magas volt, augusztusig csak alig csökkent. A világgazdasági helyzet és a kilátások romlása következtében szeptembertől az inflációs folyamatok drasztikusan megváltoztak, a ráta gyorsan csökkent, decemberre 3,5%-ra esett. Nem csak a ráta mérséklődött: az átlagos árszint novemberben és decemberben a májusi szint alá csökkent. Az árindex év végi gyors csökkenése más európai országokban is jellemző volt, a 2007 közepétől tartó gyorsuló inflációs trend 2008 közepére megfordult. Az euróövezet inflációja a júniusi és júliusi 4%-ról decemberre 1,6%-ra esett.

Az élelmiszerek drágulási üteme 2006 ősze óta kétszámjegyű volt és 2008 első felében alig mérséklődött. Tavaly nyáron azonban megindult az agártermékek korábbi magas inflációjának korrekciója, sőt, az árszint jelentős csökkenése volt megfigyelhető. Ez részben a korábbi ciklikus drágulási hullám kifulladásának, részben a jó termés jelentette kínálatbővülés ármérséklő piaci hatásának eredője. Az agrártermékek - különösen a növényi termékek - olcsóbbodása gyorsan megjelent az élelmiszerek árának csökkenésében is: május és december között 3%-kal mérséklődött a termékkör fogyasztói árszintje. A szeszes italok, az alapanyagok és az energia árai a várakozásoknak megfelelően drágultak, a dohánytermékek árát pedig a jövedéki adó emelése is növelte.

A háztartási energia áremelkedése a globális trendeket követve 2008-ban jelentősen meghaladta az átlagos árszint-növekedési ütemet, amivel más uniós országokhoz hasonlóan továbbra is az egyik legmeghatározóbb inflációs tényező volt. Az elektromos energia 9,9%-kal, a vezetékes gáz (támogatási kategóriáktól függően eltérő mértékben) átlagosan 23,2%-kal drágult éves összevetésben. Az önkormányzatok által meghatározott távhődíj együttes átlagos szintje 6,6%-kal nőtt, az áralakulást a hőenergia drágulását követő szolgáltatásidíj-emelkedés és a támogatások együttesen alakították.

II. A 2008. évi költségvetési folyamatok értékelése

A Magyar Köztársaság 2008. évi költségvetéséről szóló 2007. évi CLXIX. törvény (a továbbiakban: költségvetési törvény) az államháztartás 2008. évi pénzforgalmi hiányát 1221,8 milliárd forintban, a GDP 4,5%-ában határozta meg.

Az évközi adatok azonban már előre jelezték, hogy a hiány a várakozásoknál kisebb lesz, tekintettel arra, hogy az egyenlegek havonta kedvezőbben alakultak az aktualizált előrejelzéseknél. Az egyensúlyjavulásban több tényező is szerepet játszott. A bevételi oldalon az előirányzatnál kedvezőbben alakultak:

- a társas vállalkozások különadói a decemberi magasabb feltöltések következtében, továbbá

- a magánszemélyek különadói, valamint a személyi jövedelemadó bevételek főként az adóköteles jövedelmek tárgyévi növekedéséből, valamint a 2008. évre megvalósított adóváltozásokból fakadóan.

A központi költségvetési szervek és fejezeti kezelésű előirányzatok bevételei és befizetései jelentős mértékben haladták meg a tervezett összegeket. Emellett az adósságszolgálattal kapcsolatos bevételek, az uniós bevételek, valamint az egyéb bevételek is túllépték az előirányzatot.

Összességében a bevételi oldalon a központi kormányzatban a túllépés mértéke a GDP mintegy 1,0%-át tette ki.

A kiadási oldalt tekintve az előirányzatnál alacsonyabban alakultak többek között az állami vagyonnal kapcsolatos kiadások, a fogyasztói árkiegészítések, a lakástámogatások, valamint a kormányzati rendkívüli és egyéb kiadások.

Ezen felül elmaradtak az előirányzattól a gyógyszer és táppénz kiadások, valamint a gyógyászati segédeszköz támogatások. Továbbá az elkülönített állami pénzalapok közül a Kutatási és Technológiai Innovációs Alap és a Munkaerőpiaci Alap kiadásai is alacsonyabb mértékben realizálódtak a tervezettnél.

Ugyanakkor az előirányzathoz képest magasabb kiadások is terhelték a költségvetést. Az előirányzatot meghaladóan alakultak a nyugdíj kiadások (a makrogazdasági paraméterek, valamint a létszám változásából adódó automatizmusokból fakadóan), valamint az egyedi és normatív támogatások. (a MÁV Start Zrt-nek és a Volántársaságoknak kiutalt többlettámogatások következtében)

A központi költségvetési szervek kiadásai a tartalék előirányzatok felhasználását figyelembevéve - nagyrészt a bevételi többleteikkel összhangban - lépték túl a tervezettet. A szakmai fejezeti kezelésű előirányzatok kiadásainál azonban megtakarítás képződött, főként egyes uniós programoknál tapasztalható elmaradás következményeként.

Mindezeken túl az előirányzatot meghaladóan alakultak az adósságszolgálati kiadások és az EU költségvetéséhez történő hozzájárulások is.

Így a kiadási oldalon összességében a túllépés a GDP 0,2%-át tette ki.

Összegezve: a bevételi és kiadási tételek eredményeként az éves pénzforgalmi központi kormányzati hiány a GDP közel 0,8%-ával lett kedvezőbb az előirányzottnál.

Alrendszerenként tekintve a központi költségvetés a 2008. évet 870,0 milliárd forintos deficittel, a társadalombiztosítás pénzügyi alapjai 67,5 milliárd forintos hiánnyal, az elkülönített állami pénzalapok pedig 28,2 milliárd forintos többlettel zárták.

A helyi önkormányzatok 2008. évi hitel- és értékpapír nélküli pénzforgalmi egyenlege 15,6 milliárd forintra teljesült. A 111,1 milliárd forintra tervezett hiány helyett az alrendszer szufficites egyenlegének oka, hogy a kiadások több mint 145 milliárd forinttal - ezen belül a felhalmozási kiadások több mint 200 milliárd forinttal - az országgyűlési előirányzat alatt teljesültek, míg a bevételek csak mintegy 18 milliárd forinttal maradtak el a tervezettől. A bevételek kedvező alakulásában nagy szerepet játszott, hogy az önkormányzatok uniós és hazai fejlesztési támogatások előlegeként mintegy 40 milliárd forint forráshoz jutottak. Ezen túl - a főként az előző évek kötvénykibocsátásából származó pénzeszközök bankbetétekben történő elhelyezése miatt - a kamatbevételek közel 40 milliárd forinttal haladták meg a tervezettet.

A tervezetthez képesti alacsonyabb nominális GDP 0,1%-kal növelte még a hiányt.

Összességében 2008-ban az államháztartás pénzforgalmi hiánya 893,7 milliárd forintban, a GDP 3,4%-ában teljesült.

III. Az állami feladatellátás funkcionális bemutatása, változásának jellemzői

A kormányzati funkciók mérésére a Nemzetközi Valutaalap és az Európai Közösség egyaránt a „Classification of Functions of Government” (COFOG) szabványt alkalmazza. Ez olyan módszertani eszköz, amely összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét. A funkcionális osztályozást ezért alapvetően az államháztartás konszolidált pénzforgalmi adatainak bemutatására alkalmazzák, mégpedig elsősorban a kiadások osztályozására.

Pénzforgalomban, 2008. évre vonatkozóan az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásainak aránya 16,3%-ot tett ki. Ezen belül az általános közösségi szolgáltatások az előző évi szinttől magasabb mértékben 10,4%-ban teljesültek. A 2008. évben védelemre az államháztartás összes kiadásán belül 2%-ot fordított a költségvetés. A ráfordítások közül jelentős tétel volt a NATO tagsággal kapcsolatos kiadások alakulása.

A rendvédelem és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2008. évi államháztartási kiadások 3,9%-át tették ki. Ezen belül a rend- és közbiztonsági feladatok ellátására a kiadások 2,2%-át fordította a költségvetés. Az előző évhez képest nőtt az igazságszolgáltatásra, valamint a büntetés-végrehajtási igazgatásra és működésre fordított kiadások aránya is.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2008-ban az államháztartás kiadásainak 61,4%-át fordították. Az oktatási tevékenységekre és szolgáltatásokra fordított összegek nominálisan növekedtek a 2007. évihez képest, a kiadások 11,7%-át érték el.

Az egészségügy területén prioritásként kezelt célokra, valamint az intézmények működési feltételeinek biztosítására az államháztartási kiadások 9,2%-át fordította a költségvetés, mely az előző évhez képest a kiadások arányában 0,2%-os növekedést jelent.

A társadalombiztosítási és jóléti funkción belül a költségvetés-politikában prioritásként is megjelölt nyugellátások mértéke növekedett az előző évihez képest. Ezen felül a 2008. évben tovább növekedtek a kiadások arányában a táppénz, anyasági, vagy ideiglenes rokkantsági juttatások, a családi pótlékok és a gyermekeknek járó juttatások, valamint munkanélküli ellátások jogcímen folyósított összegek is. Ez utóbbi az összkiadások 1,2%-át tette ki.

A lakástámogatásokra, települési és közösségi tevékenységekre és szolgáltatásokra kifizetett összegek aránya az előző évihez képest csökkent 2008 folyamán, de így is az összkiadások 3,6%-át jelentette.

A szórakoztató, kulturális és vallási tevékenységek funkcionális kiadásai az összkiadásokon belül 2,7%-ot képviseltek.

c) A gazdasági funkciók összességében a kiadások 13,3%-át tették ki. Ezen belül a közlekedési és távközlési tevékenységek szolgáltatások funkciócsoportra fordított összegek aránya (6%) kiemelkedő. A funkció csoporton belül jelentős részarányt képviselt a közúti közlekedési tevékenységekre fordított kiadások mértéke.

A mező-, erdő-, hal- és vadgazdálkodásra fordított kiadások az összes kiadás 2,5%-át tették ki, annak ellenére, hogy az agrártámogatások jelentős részét közvetlenül az Európai Uniótól kapták meg a termelők. A környezetvédelemre az összkiadások 1,6%-át fordította az állam, mely közel azonos nagyságrendű az egy évvel korábbival.

d) Az államadósság kezelésével kapcsolatos kiadások a tárgyévben 8,6%-át tették ki az összes kiadásnak, mely a 2007. évihez képest (7,8%) jelentős mértékben növekedett.

IV. Adó- és járulékpolitika

Az adórendszerben 2008-ban végrehajtott módosítások elsősorban a foglalkoztatás növelését és az adórendszer egyszerűsítését célozták. 2008-tól a korábbiaknál erőteljesebben ösztönzi az adórendszer a beruházási tevékenységet. Módosítások léptek hatályba az ellenőrzési tevékenység és a szankciórendszer hatékonyságának javítása érdekében is. Az adórendszer változásait (például a lakás értékesítéséből származó jövedelem adóztatása, illetve a jövedéki adó esetében) az európai uniós jogharmonizáció is szükségessé tette.

A személyi jövedelemadózásban a legális foglalkoztatás növelése, a marginális terhelési csúcsok lefaragása érdekében 2008-tól egységes adójóváírás lépett hatályba: az adójóváírás mértéke 18%, havi felső határa 11 340 forintra változott, míg a kifuttatása az évi 1 250 000-2 762 000 forintos sávban történt (9%-kal), s közben megszűnt a kiegészítő adójóváírás.

Ebben az évben léptek hatályba a nyugdíjcélú öngondoskodás új elemét, a foglalkoztatói nyugdíjszolgáltató intézményt érintő adószabályok.

Az európai joggal való összhang megteremtése keretében átalakult az ingatlan (lakás) értékesítéséből származó jövedelem adóztatása és a mezőgazdasági őstermelők által érvényesíthető adókedvezményre vonatkozó szabályozás.

Az egyéni vállalkozók versenyképességének növelését, fejlesztési forrásainak bővítését a 2008. évtől több intézkedés szolgálta. Így például a kedvezményes 10%-os adókulcs alkalmazásához tartozó adóalap-határ 5 millió forintról 50 millió forintra emelkedett, az elszámolható fejlesztési tartalék határa a vállalkozói jövedelem 25%-áról annak 50%-ára növekedett.

A társasági adózásban a magyar gazdaság versenyképességének erősítése, az adót fizetők körének bővítése és az egyszerűsítés indokoltak módosításokat. A versenyképesség javítása érdekében - az egyéni vállalkozókhoz hasonlóan - a korábbi 5 millió forint helyett az adóalap 50 millió forintot meg nem haladó része után - meghatározott feltételekkel - alkalmazható a 10%-os kedvezményes adókulcs, míg a megtakarított adó célzottan (beruházás, hátrányos helyzetűek foglalkoztatása, hiteltörlesztés) használható fel. A beruházások erőteljesebb támogatása céljából az adómentes fejlesztési tartalék feltételei közül az adózás előtti nyereség 25%-os határa 50%-ára emelkedett.

Az európai uniós jogrenddel való összhang megteremtése miatt egyes kedvezményeknél módosultak az igénybevételre vonatkozó szabályok. A kivételek mérséklése, az adórendszer egyszerűsítése céljából 2008-tól több adóalap-, illetve adókedvezmény megszűnt.

A finanszírozási források bővítése, az adófizetés egyszerűsítése érdekében az előző évben 50 millió forintot meg nem haladó árbevételt elérő társas vállalkozások a 2008. évtől a különadónál mentesülnek a feltöltési kötelezettség alól.

A többszörös adózás elkerülése, az adózási adminisztráció egyszerűsítése és az egyértelmű jogalkalmazás érdekében 2008-tól több ponton módosult a hitelintézeti járadékra vonatkozó szabályozás: a pénzforgalmi szemléletű járadékalapot felváltotta az eredményszemléletű járadékalap, a kamattámogatásos hitel esetén az állam részére visszafizetendő kamatkülönbözet csökkenti a járadékalapot, a járadék alapjába beszámítandó az ügyféltől kapott kamat és a kamattámogatás.

Az általános forgalmi adóról szóló új törvény megalkotása 2008-tól biztosítja a közösségi előírásoknak történő maradéktalan megfelelést, illetőleg az átláthatóbb szabályozás révén elősegíti az önkéntes jogkövetést. A 2007. évi CXXVII. törvény (a továbbiakban: Áfa törvény) újrakodifikálását ösztönözte, hogy a közösségi szintű áfa szabályozás is megújult: a korábbi 77/388/EGK (ún. hatodik) áfa irányelvet 2007. január 1-jétől felváltotta a 2006/112/EK irányelv. Az újrakodifikált Áfa törvény tartalma és felépítése is leköveti az új direktíváét.

A versenyképesség javítása céljából módosultak a csoportos adóalanyiságra vonatkozó szabályok. Az adóhatóság engedélyével bármilyen tevékenységű belföldi kapcsolt vállalkozások választhatnak csoportos adóalanyiságot. A csoporttagok egyetemlegesen felelősek az áfa kötelezettségért, az egymás közötti forgalmukat viszont nem terheli áfa.

Az uniós jogharmonizáció keretében korszerűsödtek az utazásszervezési szolgáltatás adózását érintő szabályok. Az új szabályozás alapján különös adózási mód alá kerül minden olyan áfa alany, aki saját nevében olyan utazási szolgáltatást kínál az utasnak, amelyhez más adóalany szolgáltatását használja fel.

Az adókijátszás visszaszorítását célzó módosítások közül kiemelendő, hogy 2008-tól a meghatározott körbe tartozó ingatlanok sorozatértékesítése is adóalanyiságot eredményez, az ingyenesen nyújtott szolgáltatás után is felmerül az adókötelezettség (ha ahhoz kapcsolódóan az adóalanyt levonási jog illeti meg). A fordított adózás szabályai kiterjesztésre kerültek egyebek közt az építési hatóság engedélyéhez kötött, ingatlanhoz kapcsolódó építési-szerelési, karbantartási tevékenységekre és az ezekhez kapcsolódó munkaerő-kölcsönzésre is.

Az Áfa törvényben a termékértékesítés fogalma általánosabb lett. Nem független felek esetében, ha az ellenérték nagyobb a szokásos piaci árnál, akkor az utóbbit kell adóalapnak tekinteni, de csak akkor, ha az adóalanynak nincs teljes levonási joga az értékesített termék áfájára vonatkozóan. Nem adóalap a teljesítéskor vagy azt megelőzően adott árengedmény. A szolgáltatás nyújtójának ezentúl az ingyenesen nyújtott szolgáltatása után is adóznia kell, ha ehhez kapcsolódóan áfa levonási jog illette meg. Külföldi pénznemben kifejezett adóalapot át kell számolni forintra, főszabály szerint az adóalany számlavezető pénzintézetének deviza eladási árfolyamán. Ugyanakkor az adóalany választhatja az MNB árfolyamát is, de ezt be kell jelentenie az adóhatóságnak.

Általános forgalmi adó fizetési kötelezettséget a teljesítés ténye keletkezteti, de akkor is adófizetési kötelezettség keletkezik, ha a számlát kibocsátották függetlenül a teljesítéstől. Megszűnt a folyamatos termékértékesítés, szolgáltatás fogalma (jellemzően közműszolgáltatások), helyette a részletfizetés és a határozott időtartamra szóló elszámolás kategóriája jelent meg a törvényben. Ebben az esetben adófizetési kötelezettség akkor keletkezik, amikor az adott részlet, elszámolás megtérítése esedékessé válik. Az áfa visszaigénylésének feltétele úgy módosult, hogy ha az áfa többlet egy-egy adómegállapítási időszakban havi bevallóknál minimum 1 millió forint, negyedéveseknél 250 000 forint, éveseknél pedig 50 000 forint, akkor van mód az adó visszaigénylésére. Ez több esetben a korábbinál kedvezőbb feltételt jelent az adóalanyok számára. 2008. január 1-jétől levonhatóvá vált a személygépkocsi és egyéb jármű beszerzését terhelő áfa, ha a jármű hasznosítása igazoltan és túlnyomó részben az adóalany bérbeadási tevékenységét szolgálja. Ugyanez vonatkozik a lakóingatlan adóköteles bérbeadására is. Az áfa irányelvvel összhangban főszabály szerint nemcsak az ingatlan bérbeadás, hanem az ingatlan értékesítés is adómentes, de az adóalany választhat rá áfa kötelezettséget. Meghatározott körbe tartozó ingatlanok sorozatértékesítése adóalanyiságot vagy áfa kötelezettséget eredményez. Sorozatos értékesítésnek számít, ha az eladó 2 naptári éven belül már a 4. építési telket vagy beépített új ingatlant értékesíti.

Az adóalanyok számára kedvező változást jelentett, hogy az alanyi adómentesség választására előírt küszöbérték 4 millió forintról 5 millió forintra emelkedett.

A regisztrációs adó terén 2008. évben a bevételeket érdemben befolyásoló szabályozóváltozás nem történt. A külföldről behozott használt gépjárművek esetében az adózók által április 1-jétől kérelmezhető egyedi regisztrációs adóigazgatási eljárások száma elenyésző volt, így ezek nem gyakoroltak jelentős hatást a bevételekre.

A cigaretta jövedéki adója az EU minimum adószinthez való közelítés céljából 2008. áprilisában és szeptemberében a jövedéki adó mintegy 3-3%-os emelésére került sor. Áprilistól a tételes adó ezer szálanként 7800 forintra, a százalékos adó 28,2%-ra, az adóminimum ezer szálanként 14 460 forintra; szeptembertől a tételes adó ezer szálanként 8050 forintra, a százalékos adó 28,3%-ra, az adóminimum ezer szálanként 14 875 forintra változott. Egyúttal emelkedett a finomra vágott fogyasztási dohány és az egyéb fogyasztási dohány adóminimuma is, áprilistól kg-onként 5055 forintra, szeptembertől 5545 forintra. Az ellenőrzés hatékonyságának javítása, az önkéntes jogkövetés erősítése érdekében változott a szankciórendszer, emelkedtek a bírságösszegek.

Az üzemanyagok biotartalom szerinti differenciálásához kapcsolódóan módosult az adómérték-konstrukció. Külön vált a kéntartalomhoz és a biotartalomhoz kapcsolódó adódifferencia, de változatlan maradt a bio- és kéntartalom követelményének megfelelő (jellemzően forgalmazott) üzemanyagok adómértéke. Így a változás a jövedéki adó bevételekre érdemi hatást nem gyakorolt, ugyanis a forgalmazók már átálltak a kénmentes és megfelelő biotartalmú üzemanyagok forgalmazására.

Az energiaadóra vonatkozó uniós jogharmonizáció jegyében - derogációnk lejártával - 2008. január 1-jétől a nem üzleti felhasználásra eltérő, magasabb adómértékek kerültek bevezetésre (azzal, hogy a lakossági felhasználás továbbra is adómentes maradt). Az új adómértékek megegyeznek az irányelv által a nem üzleti felhasználásra előírt adóminimumokkal (az irányadó, 2007. október első munkanapjának árfolyamával kalkulálva). Ennek alapján az adó mértéke az érintett körben mintegy 35%-kal, a villamos energia esetében 186 forint/MWh-ról 252 forint/MWh-ra, a földgáz esetében 56 forint/GJ-ról 75,6 forint/GJ-ra növekedett.

A vámszabályozás 2008-tól hatályba lépő módosításai elsősorban az ellenőrzés hatékonyságának javítását, az adminisztráció csökkentését, valamint az elektronikus ügyintézés lehetőségeinek bővítését célozták. A csatlakozás óta a közösségi egységes vámtarifa szerinti vámtételeket és az egységes elvek alapján meghatározott, a közös vámtarifánál kedvezőbb vámtételeket (vámkedvezményeket) kell alkalmazni a harmadik országokból származó termékbehozatal fizetési kötelezettségének meghatározásakor. A vámjogi előírásokat a Közösség Vámkódex szabályrendszere valamint az azt kiegészítő, nemzeti hatáskörbe adott jogszabályok együttese határozza meg. Az egységes tarifák alapján megállapított vámösszegekhez kapcsolódó könyvelési és fizetési kötelezettségre vonatkozó szabályok alapján a harmadik országos forgalomból származó termékekre megállapított vámok 75%-a az EU közös költségvetésének forrását, 25%-a a nemzeti költségvetés forrását képezi.

2008 folyamán ezen közösségi előírásokban nem történt olyan fizetési feltételeket meghatározó változás, ami érdemben befolyásolta volna a vámbevételek képződését. A nemzeti vámjogi eljárásokat érintő szabályokban történt pontosítások a hatékonyabb vámbeszedési tevékenységet szolgálták. A Közösség vámpreferenciális rendszerét az aktuális EU gazdaságpolitikai szempontok alapján a vámfelfüggesztések és vámkontingensek révén egyre szélesebb körben lehet hasznosítani, ami a gazdálkodók költségeit az elmúlt évben is csökkentette.

Az illetékekre vonatkozó szabályozás 2008. évtől hatályos módosítása elsősorban az illetékrendszer egyszerűsítését, az adminisztrációs terhek csökkentését célozta, például a telkek négy éven belüli beépítéséhez kapcsolódó illetékmentesség feltételeinek, illetőleg az ingatlanforgalmazási célú vagyonszerzésekre vonatkozó szabályozás átalakítása. A cégalapítási költségek mérséklése keretében csökkent a külföldi székhelyű vállalkozás magyarországi fióktelepe, illetve a külföldi vállalkozás közvetlen kereskedelmi képviseletének cégbírósági bejegyzési eljárási illetéke.

Az adóalap szélesítése érdekében a 2008. évtől változott a gépjárműadó alóli mentességre vonatkozó szabályozás: az alapítvány, illetve a társadalmi szervezet nem alkalmazhatja az adómentességet, ha a jármű tulajdonosa az alapítvány, a társadalmi szervezet, míg az üzemben tartó más személy.

A társadalmi igazságosság, valamint az adóalap szélesítése céljából a luxusadó alanya a 2008. évtől már nemcsak a magánszemély lehet, hanem bármely, 100 millió forintot elérő értékű lakás és üdülő tulajdonosa is. A megfelelő jogalkalmazás érdekében pontosabbá, részletezettebbé vált a luxusadóban követett értékelési módszertan.

A társadalombiztosítási járulékoknál 2008-tól megvalósult átcsoportosításokkal változott az Egészségbiztosítási Alapot és a Nyugdíjbiztosítási Alapot megillető járulékbevételek megosztása, amely módosítások azonban nem érintették a tényleges járulékterheket.

Az adórendszer egyszerűsítését, az adminisztráció csökkentését szolgálta 2008-tól az ún. kisadók számának csökkentése. Ennek keretében megszűnt az erdőfenntartási járulék, a tenyésztési hozzájárulás, a halászatfejlesztési hozzájárulás és a vadvédelmi hozzájárulás.

Az adózás rendjét szabályozó törvény módosításai közül az ellenőrzés hatékonyságának növelését célozta több új előírás, így például az adóhatóság lehetőséget kapott az induló vállalkozások fokozott ellenőrzésére. Az önkéntes jogkövetés ösztönzése érdekében 2008-tól változott a szankciórendszer, emelkedtek a kiszabható mulasztási bírságok, az adószám felfüggesztését szigorúbb szankciók kísérik.

A versenyképesség javítását, valamint az üzleti élet átláthatóbbá tételét szolgálta az állami adóhatóság honlapjáról lekérdezhető adatok körének bővítése (például azon adózók adataival, amelyekkel szemben az adóhatóság végrehajtási eljárást folytat). Az adminisztrációs terhek enyhítése keretében szűkült az állami adóhatósághoz bejelentendő adatok köre. Ezzel egyidejűleg bővültek az adóigazgatásban alkalmazott elektronikus szolgáltatások (például az adóigazolás iránti kérelmet az állami adóhatósághoz elektronikus úton is el lehet juttatni).

V. A központi költségvetés 2008. évi előirányzatai

1. Bevételi előirányzatok

1.1. Gazdálkodó szervezetek befizetései

A 2008. évi költségvetési előirányzat a társasági adó címén 530,6 milliárd forint bevétellel számolt. A tervezettel szemben a tényleges adóbevétel 487,5 milliárd forint (éves szinten a bruttó befizetés 592,8 milliárd forint, míg az azt csökkentő kiutalás 105,3 milliárd forint) lett, amely 43,1 milliárd forinttal, 8,1%-kal kevesebb az előirányzatnál. Az előirányzattól elmaradó teljesítést a decemberben esedékes feltöltési kötelezettség keretében megjelenő befizetés vártnál alacsonyabb, illetőleg az adózók részére történő kiutalások tervezettet meghaladó összege okozta.

A központi költségvetésnek az előző esztendőhöz képest 2008-ban 23,3 milliárd forinttal, 4,6%-kal kevesebb bevétele származott a társasági adóból. Az adóterhelés egy makroszintű mutatója, a GDP-arányos adóbevétel 2007 és 2008 között 2%-ról 1,8%-ra csökkent.

A társasági adóelőleg-fizetés és -feltöltés rendjéből fakadóan a decemberi bevétel 2008-ban is kiemelkedő volt, ekkor 174,2 milliárd forint került átutalásra a központi költségvetésbe. Megjegyzendő továbbá, hogy a decemberi hónap az éves adóbevétel szempontjából változatlanul meghatározó, hiszen 2008-ban ekkor érkezett az éves adóbevétel 35,7%-a (2007-ben ez a részarány 41,9% volt).

A 2008. évi költségvetésről szóló 2007. évi CLXIX. törvény a társas vállalkozások különadójából 170,6 milliárd forint bevételt irányzott elő. A 2008. évi teljesítés 200,5 milliárd forint volt, amely az előirányzathoz képest 29,9 milliárd forintos, 17,5%-os többletet jelent. Az előirányzathoz viszonyított többlet elsősorban a decemberben esedékes feltöltési kötelezettséggel kapcsolatos erőteljes befizetéssel van összefüggésben. A társas vállalkozások különadójából származó költségvetési bevétel az előző évhez viszonyítva 2008-ban 21,9 milliárd forinttal, illetőleg 12,3%-kal emelkedett.

A hitelintézetek és pénzügyi vállalkozások különadója címén a 2008. évi költségvetés bevételt nem irányzott elő, figyelemmel arra, hogy ez az adónem 2007-től megszűnt. A korábbi évek adókötelezettségének elszámolásával összefüggésben az adóhatóság 2008-ban 0,8 milliárd forintot utalt ki az adózóknak, amely negatív bevételként jelentkezett a központi költségvetésben.

A hitelintézeti járadék címén a központi költségvetés 2008-ra 15 milliárd forint bevételt irányzott elő. A tervezettel szemben a tényleges adóbevétel 12,6 milliárd forint lett, amely 2,4 milliárd forinttal, 15,7%-kal kevesebb az előirányzatnál. A 2008. évben a hitelintézeti járadék keretében lényegében az előző évivel azonos nagyságrendű bevétel folyt be.

Az egyszerűsített vállalkozói adó (eva) címén a 2008. évre vonatkozó költségvetési előirányzat 168,7 milliárd forint volt. A tényleges bevétel 166,5 milliárd forint lett, így az eva alanyai az előirányzatnál 2,2 milliárd forinttal, 1,3%-kal kevesebb eva-t fizettek a központi költségvetésbe. Az eva-ból származó költségvetési bevétel az előző évhez viszonyítva 2008-ban 13,7 milliárd forinttal, illetőleg 9%-kal emelkedett. A GDP-arányos pénzforgalmi eva-bevétel 2007 és 2008 között nem változott, 0,6% volt.

Bányajáradék címén a 2008. évben 38,8 milliárd forint bevétele keletkezett a költségvetésnek. Az éves előirányzat közel 10 milliárd forinttal, mintegy egyharmaddal túlteljesült. Az éves bevétel bázishoz viszonyított több mint 30%-os növekedését elsősorban a fajlagos értékek számításának év közbeni változása, valamint a szénhidrogének világpiaci árának rendkívüli magas szintje váltotta ki. A bányajáradék mintegy 93%-a a kőolaj és a földgáz kitermeléséből származik.

2008. évben a központi költségvetés játékadó-bevétele 72,7 milliárd forint volt, amely az előirányzatnál 1%-kal kevesebb, az azt megelőző évi teljesítménynél viszont 1,8%-kal több. A játékadó-bevétel emelkedésének oka a lottó játékok, valamint a sorsjegyek iránti érdeklődés jelentős növekedése volt, a 2008. évi halmozódások miatt.

2008. évben energiaadó címén 14,8 milliárd forint bevétele származott a költségvetésnek. Az adóbevétel az éves előirányzatot (13,3 milliárd forint) 1,5 milliárd forinttal (11,6%-kal) haladta meg. A 2007. év értékéhez (11,9 milliárd forint) képest az összeg 2,9 milliárd forintos (25,2%-os) növekményt mutat, mely elsősorban a január 1-jei adómérték emelés hatásának, valamint az energia felhasználás kedvező alakulásának tudható be.

A környezetterhelési díj címén 10,6 milliárd forint volt a befizetés, amelyből mindössze 0,3 milliárd forint visszatérítés történt, ezáltal a pénzforgalmi bevétel 10,3 milliárd forint lett. A teljesítés az éves előirányzatot 43,3%-kal haladta meg.

Az egyéb befizetések jogcímen 2008-ban 30,1 milliárd forint volt a bevétel. Ez a teljesítés az előirányzatnak 97,1%-a, az előző évi bevételt viszont közel 60%-kal múlja felül.

A 2008. évi költségvetésről szóló 2007. évi CLXIX. törvény 14. § (1) bekezdésében megjelölt bevételek (adó- és adójellegű bevételek, korábban nyújtott támogatások visszatérülése) a központi költségvetés egyéb központosított bevételeit képezték. Az éves 139,2 milliárd forintos teljesítés mintegy 7%-kal múlta felül a törvényi előirányzatot. A túlteljesülés mögött elsősorban a vízkészletjárulékból, valamint a környezetvédelmi termékdíjakból származó bevételek tervezettet jelentősen meghaladó többlete rejtőzik.

1.2. Fogyasztáshoz kapcsolt adók

Általános forgalmi adóból 2008. év során 2114,1 milliárd forint bevétele származott a költségvetésnek, ami az előirányzatnál 16,5 milliárd forinttal alacsonyabb, és az előirányzat 99,2%-os teljesítésének felelt meg. Az előző évhez képest a költségvetés nettó áfa bevétele 134,7 milliárd forinttal, 6,8%-kal volt magasabb, amit elsősorban a bruttó áfa bevételek számottevő emelkedése és a kiutalások visszafogott növekedése együttesen eredményezett. A nettó áfa bevétel 2008. évi alakulását elsősorban a makrogazdasági tényezők determinálták. A IV. negyedévben a világgazdasági válság és a szeptembertől felgyorsuló infláció-csökkenés nyomán jelentős fordulat következett be az áfa bevételek tekintetében is.

2008. I-III. negyedévének mindegyikében a bázis időszakinál magasabb bruttó áfa bevételt realizált a költségvetés, de a IV. negyedévben a november-decemberi bevételek miatt már 14,4 milliárd forinttal alacsonyabb befizetés történt, mint 2007. utolsó negyedévében. A bruttó áfa bevételek összességében 145,8 milliárd forinttal emelkedtek 2008-ban, ezen belül az APEH által beszedett áfa bevételek 116,9 milliárd forinttal, a VPOP által beszedett import és dohánytermékek utáni áfa bevétel pedig 28,9 milliárd forinttal. Az import áfa bevétel 24,9 milliárd forintos növekedését elsősorban a 2008-ban szabadforgalomba bocsátott áruk vámértékének emelkedése és a kivetéses adózói kör változása magyarázza. A kiutalások mindössze 11,1 milliárd forinttal nőttek.

2008. évben jövedéki adó címén 843,0 milliárd forint bevétele származott a költségvetésnek. A teljesítés lényegében megfelel az éves előirányzatnak, attól mindössze 0,9 milliárd forinttal maradt el, a teljesítés 99,9%-os. Az előző év teljesítéséhez viszonyítva az adóbevétel 24,4 milliárd forinttal, 3%-kal nőtt, melynek hátterében az adóemelések, illetve a jövedéki termékek többségének forgalomnövekedése áll. Az üzemanyagok utáni adóbevételek növekedést mutattak, mely a benzin forgalmának némi csökkenése ellenére a gázolaj-szabadforgalom élénkülésének volt köszönhető. Az alkoholok esetében a tömény szeszek forgalmának növekedéséből származó többletbevételt meghaladta a sörök szárazanyag-tartalmának csökkenése miatti adóbevétel kiesés. A dohánytermékek utáni adóbevételek alakulására az adóemelések, valamint a szabadforgalom növekedése gyakorolt kedvező hatást.

2008. évben regisztrációs adó címén 86,8 milliárd forint nettó bevétele származott a költségvetésnek. Ez az éves előirányzattól mintegy 6,9 milliárd forinttal, 7,4%-kal elmaradt, így az előirányzat 92,6%-ban teljesült. Az adóbevétel a 2007. évi értékhez képest közel 6,7 milliárd forinttal, 7,1%-kal csökkent. Az elmaradás elsősorban a gazdasági válság hatásaként az év második felében a gépjárművek iránti kereslet fokozatos csökkenésének tudható be.

1.3. A lakosság befizetései

A 2008. évre vonatkozó költségvetés előirányzatként 1938,3 milliárd forint személyi jövedelemadó-bevétellel számolt. A személyi jövedelemadóból ténylegesen befolyt költségvetési bevétel 1998,9 milliárd forint volt (a 2109,2 milliárd forintos bruttó befizetést 110,3 milliárd forintnyi kiutalás csökkentett). A 2008. évi teljesítés az előirányzathoz képest 60,6 milliárd forintnyi, 3,1%-os többletet mutat. Az előirányzatot felülmúló adóbevételt több tényező okozta: az összevont adóalap utáni, illetőleg a kamatjövedelem alapján történő adófizetés tervezettet meghaladó összege, valamint a bevételeket csökkentő kiutalások tervezettnél alacsonyabb összege.

A 2008. évben realizált személyi jövedelemadó-bevétel 198,9 milliárd forinttal, 11%-kal volt több a 2007. évi - államháztartási szintű - bevételnél. Ez a növekedés meghaladta a 2008. évi infláció 6,1%-os mértékét, vagyis 2008-ban a költségvetés személyi jövedelemadóból származó bevétele reálértéken növekedett. A személyi jövedelemadó keretében realizált adóbevétel 2008-ban tapasztalt növekedése felülmúlta a folyóáras bruttó hazai termék 4,1%-os emelkedését, így a személyi jövedelemadó-bevétel/GDP hányados 2007 és 2008 között 7,1%-ról 7,6%-ra nőtt, amely az elvonás növekedését jelenti.

A magánszemélyek által fizetendő különadó címén a központi költségvetés a 2008. évre 26,9 milliárd forint bevételt irányzott elő. A tényleges adóbevétel 27,6 milliárd forint volt, amely 0,7 milliárd forinttal, 2,9%-kal több az előirányzatnál. A magánszemélyek különadójából származó költségvetési bevétel az előző évhez viszonyítva 2008-ban 6,8 milliárd forinttal, illetőleg 32,7%-kal emelkedett.

Adóbefizetések címen a központi költségvetésben a bérfőzési szeszadóból származó bevétel szerepel, amely a 2008. évre 5,8 milliárd forintban teljesült. Ez az összeg az előirányzatot 0,5 milliárd forinttal, az előző évi teljesítést pedig 0,2 milliárd forinttal haladta meg. A növekmény a kedvező gyümölcstermés következtében megnövekedett bérfőzetésnek köszönhető.

Az illetékbefizetésekből a központi költségvetésnek 131 milliárd forint bevétele származott, ami az előző évhez viszonyítva 12,1 milliárd forintos, 10,2%-os növekedést mutat. A növekedésen belül azonban az egyes illeték nemek teljesülése jelentősen eltér. Az öröklési illetékbevétel 1 milliárd forinttal (17%-kal), az ajándékozási illetékbevétel kevesebb, mint 0,1 milliárd forinttal (2,8%-kal) csökkent. A visszterhes ingatlan-átruházási illetékbevétel 9,6 milliárd forinttal (17,3%-kal), visszterhes gépjármű-átruházási illetékbevétel 1,8 milliárd forinttal (16,7%-kal), az eljárási illetékbevétel pedig 1,8 milliárd forinttal (4%-kal) növekedett 2008-ban az előző évhez képest. Mindezekkel együtt a 2008. évre tervezett 131,4 milliárd forint illetékbevétel 99,7%-ban (131 milliárd forintra) teljesült.

1.4. A költségvetési szervek és fejezeti kezelésű előirányzatok bevételei

A fejezetek - a központi beruházások, a központi költségvetési szervek és a szakmai fejezeti kezelésű előirányzatok együtt - 2008. évben 1251,7 milliárd forint - az előző évben realizált 1266,9 milliárd forint saját bevétellel szemben - nem költségvetési támogatásként kezelt bevételt értek el; az eredeti előirányzat 44,2 milliárd forinttal teljesült túl. A 3,7%-os eltérés összességében nem jelentős - érdemi javulást jelez a korábbi évekhez képest -, a többletek mellett egyes források tekintetében mutatkozik jelentős lemaradás, vagy túlteljesülés. Mivel a bevételeket nem teljes egészében költik el, a túlteljesülés államháztartási egyenlegjavító hatású.

A működési bevételek legnagyobb hányadát (39,2%-ot) azon saját bevételek (222,2 milliárd forint) képezik, amelyek az áru- és készletértékesítésből, a szolgáltatásokból, továbbszámlázott szolgáltatásokból, a bérleti és lízingdíjból, intézményi ellátási díjakból, az alkalmazottak térítési díjaiból származnak. A működési bevételek további 27,4%-át (155,6 milliárd forintot) a hatósági jogkörhöz köthető bevételek adják. Itt jelennek meg az igazgatási szolgáltatási díjak, a felügyeleti jellegű tevékenység díjai, valamint a bírság bevételek. A tervezettől való eltérés 15,4%-os túlteljesítést mutat a működési bevételek egészénél, ezen belül lemaradás a működési célú pénzeszközátvételek államháztartáson kívülről tételeknél jelentkezett. Ennek aránya a működési bevételeken belül 2008-ban 27,2% (154,6 milliárd forint) volt. Legnagyobb tétele az EU költségvetésből átvett pénzeszközök 133,7 milliárd forintja. A tervezetthez képest 43,4 milliárd forintos a lemaradás, ebből az uniós előirányzatokon közel 51,5 milliárd forint míg a háztartásoktól, non-profit szervezetektől és külföldről átvett pénzeszközök a tervezetthez képest 8,1 milliárd forinttal túlteljesültek. Az általános forgalmi adó bevétel, illetve visszatérülés címén befolyt 24,3 milliárd forint a tervezettet 58,2%-kal haladta meg.

A felhalmozási és tőke jellegű bevételeknél a 2008-ban realizált 251,2 milliárd forint 184,1 milliárd forinttal kevesebb az eredeti előirányzatnál. Ezen belül a tárgyi eszközök és immateriális javak értékesítéséből 78,2 milliárd forint (ebből ingatlanértékesítésből 3,1 milliárd forint, egyéb felhalmozási bevételek 28,1 milliárd forint) származott, a tervezett 34,9 milliárd forinttal szemben. Az egyéb felhalmozási bevétel teljes egészét a KVvM-nél jelentkező Kiotói egységek értékesítéséből származó bevétel teszi ki. A felhalmozási célú pénzeszköz átvétel aránya a felhalmozási és tőke jellegű bevételeken belül 2008-ban 86,1% (216,2 milliárd forint) volt. Ez mintegy 210 milliárd forinttal kevesebb a tervezettnél, az elmaradás az Uniótól átvett pénzeknél jelentkezik (pl. Új Magyarország Vidékfejlesztési Program, Kohéziós Alap, Közlekedési valamint Környezetvédelmi Operatív Program). A vállalkozásoktól átvett pénzeszközök 2008-ban 12,1 milliárd forintot tettek ki.

A támogatás értékű bevételek összege 2008-ban 385,4 milliárd forint volt, ami 105,8 milliárd forinttal (37,9%) haladta meg a tervezett összeget. Ezen belül a működési bevétel 349,7 milliárd forint, a felhalmozási bevételek összege 35,7 milliárd forintot tett ki. A támogatás értékű bevételeken belül a társadalombiztosítási alapból kapott összegek voltak a legjelentősebbek, ez összesen 177,0 milliárd forintot jelentett. A társadalombiztosítási alapoktól kapott előirányzat közel 21,0 milliárd forinttal haladja meg a tervezetett. Az elkülönített állami pénzalapoktól származó többlet közel 31,2 milliárd forint volt, a Munkaerőpiaci Alapból és a Kutatási és Technológia Innovációs Alapból származott. A fejezeti kezelésű előirányzatokból átvett támogatás értékű bevételek közel 56,1 milliárd forinttal haladják meg a tervezettet, aminek legnagyobb része uniós előirányzatokról történő átvétel (a túlteljesülés közel fele az SZMM-nél jelentkezik). A nagyarányú túlteljesítés oka, hogy tervezéskor az uniós források teljesülése, a pályázati pénzek elnyerése bizonytalan, így nem kerül(het)nek betervezésre.

A szakmai fejezeti kezelésű előirányzatok bevételei közül 2008-ban összesen 329,0 milliárd forint származott európai uniós forrásból. Ezen források több támogatási programból adódtak össze, melyek között szerepelnek még egyrészt a 2004-2006. közötti uniós pénzügyi kerettervhez kapcsolódó támogatások, másrészt folytatódtak a 2007-ben induló új, a 2007-2013. közötti időszakra kiterjedő pénzügyi keretterv programjainak kifizetései is. Egyes programoknál a tervezetthez képest túlteljesülés (pl. I. Nemzeti Fejlesztési Terv), míg másoknál a tervezetthez képest alacsonyabb forrás-felhasználás (pl. Új Magyarország Fejlesztési Terv) történt, így összességében az eredeti előirányzat mintegy 55%-ának megfelelő uniós forrás került elszámolásra.

1.5. A központi költségvetési szervektől származó befizetések

A központi költségvetési szervektől származó befizetések 2008-ban összesen 94,4 milliárd forint összeget tettek ki. Ennek csaknem 67%-át a 2007. évi előirányzat-maradvány terhére előírt befizetési kötelezettségből befolyt 63,1 milliárd forint adta. További jelentősebb bevételek: a teljesen saját bevételből gazdálkodó intézmények részére meghatározott befizetési kötelezettségek (mintegy 19 milliárd forint), valamint a cégközzétételi díj közel 10 milliárd forintja és a központi költségvetési szervek vállalkozási tevékenységéből keletkezett nyereségük 16%-ának a befizetése volt.

1.6. Elkülönített állami pénzalapok befizetései

A Munkaerőpiaci Alap teljesítette a 2008. évi költségvetésről szóló 2007. évi CLXIX. törvény 68. § (5) bekezdésében előírt 119,3 milliárd forint befizetési kötelezettségét. Az Alap befizetése a megváltozott munkaképességű személyek foglalkoztatásának támogatásával, valamint a munkanélküli ellátórendszer változásával függ össze.

1.7. A helyi önkormányzatok befizetései

A helyi önkormányzatok befizetései címen 2008. évben a teljesítés 17 milliárd forint volt, amely az előirányzat 261,9%-a. E bevétel alapvetően a 2007. évi zárszámadással és az Állami Számvevőszék megállapításaival, valamint a könyvvizsgálók „hitelesítési” munkájával kapcsolatban jogtalanul igénybe vett támogatások évközi visszafizetéséből származik. Ehhez hozzájárult továbbá a helyi önkormányzatok ellen - a 2006. évi zárszámadással összefüggésben - benyújtott inkasszók teljesülése is.

1.8. Egyéb bevételek

Az egyéb költségvetési bevételek 2008-ban 47,7 milliárd forintot tettek ki, melynek összetevői a következők szerint alakultak:

Az egyéb vegyes bevételekből mintegy 44,8 milliárd forint folyt be a központi költségvetésbe az időszak folyamán, ez közel tízszerese az eredeti előirányzatnak. A kiugróan magas teljesülést elsősorban az okozta, hogy a 188/2008. (VII. 28.) Korm. rendelet értelmében a villamosenergia-szolgáltatással kapcsolatban az átviteli rendszerirányító - a 2008. január 1-je előtt átállási költség finanszírozására felhalmozódott, de 2008. január 1-jéig fel nem használt pénzeszközök címen - 30,5 milliárd forintot fizetett be a központi költségvetés javára, amit az egyéb vegyes bevételek között kellett elszámolni. Közrejátszott az eltérésben az is, hogy a különféle kormányhatározatok alapján az általános tartalék terhére visszapótlási kötelezettség mellett nyújtott támogatásból visszafizetett összesen 5,3 milliárd forintot - összhangban az Áht. 26. §-ának (4) bekezdésében foglaltakkal - szintén az egyéb vegyes bevételek között kellett elszámolni. A korábbi költségvetési kiadásokból történő visszatérülésekkel kapcsolatban - az előbb felsoroltakon túl - 5,7 milliárd forint bevétele származott a költségvetésnek. Az önkormányzatok 1,6 milliárd forint kamatot fizettek be a jogtalanul igénybe vett támogatások után. A korábban átutalt összegekből a felszámolók 0,7 millió forintot fizettek vissza. A különféle díjakból, bírságokból, késedelmi kamatokból származó 1,1 milliárd forintos bevétel jelentős részét a verseny-felügyeleti bírságok tették ki. Az állami kezességek vállalásához kapcsolódóan 2008-ban 528,3 millió forint összegű kezességvállalási díj folyt be a központi költségvetésbe, melynek legnagyobb részét a fiatalok lakáskölcsönéhez kapcsolódó állami kezességvállalás (ún. fészekrakó program) utáni díjfizetés jelentette.

A korábban lehívott egyedi és jogszabályi kezességekből, valamint viszontgaranciákból keletkező állami követelések érvényesítéséből 2008-ban együttesen 2,9 milliárd forint bevételt számolhatott el a büdzsé, mely közel kétszerese az előirányzatnak. E bevételek meghatározó tételei a Garantiqa Hitelgarancia Zrt. által behajtott összegek, illetve a Mehib Zrt. visszatérüléseként elszámolt összeg. A fennmaradó rész több kisebb tételből áll, amelyek közül nagyságrendileg kiemelhető az Agrárvállalkozási Hitelgarancia Alapítvány 208,7 millió forintos befizetése, valamint a korábbi egyedi kezességek beváltása kapcsán behajtott 268,2 millió forint.

1.9. Uniós elszámolások

Az Egyéb uniós bevételek cím három tételből tevődött össze.

A vámbeszedési költség megtérítése címén a magyar költségvetést megillető bevétel 2008-ban a 8,6 milliárd forintos törvényi előirányzatot némileg meghaladva 9,2 milliárd forintot ért el, ami a törvényi előirányzat 107,1%-os teljesítésének felel meg. A növekményt az import érték változása miatti kedvező forgalom alakulása, a tervezéskor alapul vett szabályváltozás (az egyszerűsített közösségi vámeljárási szabályok bevezetésének) elmaradása és a visszafizetések kedvező alakulása eredményezte. A forintnak az év második felében tapasztalható árfolyamgyengülése is hozzájárult a bevétel növekedéséhez.

Cukorilleték beszedési költség megtérítése címén 2008-ban a magyar költségvetést 545,8 millió forint bevétel illette meg, amely jelentősen meghaladja a tervezett 293,5 millió forintos előirányzatot (a törvényi előirányzat 185,9%-a). A különbség egyrészt árfolyameltérésből származik, mivel a tervezési 248 Ft/euro árfolyamhoz képest a cukorágazat piacának közös szervezésére vonatkozó uniós szabályok változása miatt a cukor-, az izoglükóz- és az inulin-gyártóknak a cukorilletéket 2008-tól felváltó termelési díjat végül 250,69 Ft/euro árfolyamon kellett megfizetniük, ami 296,7 millió forintos bevételt eredményezett a költségvetésnek. Az eltérést másrészt az indokolja, hogy a közösségi jogszabályváltozásra tekintettel a cukorgyártóknak 2008-ban a termelési díjon felül egyszeri, ún. kiegészítő cukorkvóta díjat is fizetniük kellett (ebből 249,1 millió forint bevétel származott), azonban ez a tétel előzetesen nem került betervezésre.

Az Uniós támogatások utólagos megtérülése soron 51,1 milliárd forint bevétel teljesült, mely összeg több tételből tevődött össze. A 2006. évben záródó SAPARD program utolsó 5%-ának megtérüléseként 2 037,1 millió forint, egyes Kohéziós Alap projektek utolsó 20%-ának megtérüléseként 352,6 millió forint, míg egyéb programokra 617,7 millió forint került elszámolásra. A korábban tisztán hazai forrásból megkezdett, de uniós finanszírozásba bevonandó M7 autópálya és 4-es metró projektek kiadásaira jutó uniós forrás elszámolásaként 48 095,2 millió forint került bevételezésre.

2. Kiadási előirányzatok

2.1. Egyedi és normatív támogatások

Az egyedi és normatív támogatások a 2008. évben 203,1 milliárd forintot tettek ki, amely teljesítés a 141,8 milliárd forint törvényi módosított előirányzatot 43,2%-kal haladta meg.

A bányabezárás keretében került sor a Bányavagyon-hasznosító Közhasznú Társaság által a szénbányászati szerkezetátalakításból átvett, továbbá a bányászatban jelentkező egyéb állami kötelezettségek - köztük az állami tulajdonú meddő szénhidrogén kutak kezelése és a bánya-erőmű integrációs szerződések megkötésekor még nem ismert kötelezettségek - vagyonértékesítésből nem fedezett részének finanszírozására. A jogcím-csoport 880 millió forint éves folyósítással az 1 milliárd forint törvényi módosított előirányzat alatt teljesült.

A helyközi személyszállítási közszolgáltatások és a vasúti pályahálózat működtetésének ellentételezése keretében került sor a MÁV-START Zrt., a GYSEV Zrt., a MÁV Zrt. és az autóbusszal szolgáltatást nyújtó társaságok személyszállítási közszolgáltatásaihoz, valamint a MÁV Zrt., illetve a GYSEV Zrt. által működtetett vasúti pályahálózatokhoz kapcsolódó költségtérítések teljesítésére. Figyelembe véve, hogy törvényi felhatalmazás alapján - az előirányzat módosítása nélkül - a 135,5 milliárd forint eredeti előirányzat a Kormány jóváhagyásával túlléphető volt, a jogcím-csoport kiadási összegét a Kormány év közben két alkalommal módosította. A 233/2008. (IX. 23.) Korm. rendelet az autóbusszal szolgáltatást nyújtó társaságok részére további 16 milliárd forintot, míg a 262/2008. (XI. 3.) Korm. rendelet a MÁV-START Zrt. részére további 47 milliárd forintot biztosított a felmerült többletköltségek finanszírozására. A 2008. évben teljesített összesen 198,5 milliárd forint összegből a MÁV-START Zrt. 160 milliárd forinttal, a GYSEV Zrt. 5,4 milliárd forinttal, a MÁV Zrt. 9,1 milliárd forinttal, míg az autóbusszal szolgáltatást végző társaságok 24 milliárd forinttal részesültek.

Az Eximbank Zrt. kamatkiegyenlítése keretében került sor a szakosított hitelintézet által - a magyar áruk és szolgáltatások exportjának finanszírozása érdekében - nyújtott hitelek kamatának, valamint az e célt szolgáló finanszírozási költségek különbözetének központi költségvetés terhére történő kiegyenlítésére. A jogcím-csoport 3,5 milliárd forint éves folyósítással az 5 milliárd forint törvényi módosított előirányzat alatt teljesült, amely részben a refinanszírozási konstrukció év közben a pénzpiacokon kialakult kedvezőtlen likviditási helyzet okán történt kényszerű felfüggesztése, részben az év folyamán még kedvezően alakuló forint/euro árfolyam miatt következett be.

Termelési támogatás keretében került sor a mecseki uránbányászok baleseti járadékainak és egyéb kártérítési kötelezettségeinek átvállalására és az egyéb megszűnt jogcímek miatt járó támogatások felhasználására. A Mecsek-Öko Környezetvédelmi Zrt. által kifizetett, az uránbányászatban 1993. december 31-ig keletkezett baleseti járadékok és a munkavégzéssel kapcsolatos egyéb kártérítési kötelezettségek központi költségvetési megtérítésének 210 millió forint törvényi módosított előirányzata 240,8 millió forinton teljesült, míg az egyéb megszűnt jogcímek miatt járó támogatások felhasználása során történt 6,7 millió forintnyi kiadás 34%-kal haladta meg az 5 millió forint törvényi módosított előirányzatot. A teljesítések - törvényi felhatalmazás alapján - külön szabályozás nélkül is eltérhettek az előirányzattól.

A normatív támogatások közül e központi költségvetési kiadási mérlegsoron 2008-ban egyedül a 100 millió forint törvényi módosított előirányzattal rendelkezett megváltozott munkaképességűek foglalkoztatásának támogatása egyenlegének elszámolása történt meg összesen -57,8 millió forint értékben.

2.2. Közszolgálati műsorszolgáltatás támogatása

A közszolgálati műsorszolgáltatás támogatásának éves összege magában foglalja a Magyar Rádió Zrt., a Magyar Televízió Zrt., a Duna Televízió Zrt., a Magyar Távirati Iroda Zrt., valamint a Média közalapítványok támogatását, az ORTT Prémiumévek programmal kapcsolatos kiadásokat, illetve az üzemben tartási díj pótlását. Ezen előirányzatokról éves szinten összesen 51,3 milliárd forint kifizetés történt, mely a módosított előirányzat 95,4%-a.

Az eredeti előirányzat három alkalommal változott 359,7 millió forint összegben:

- A 2008. évi költségvetésről szóló 2007. évi CLXIX. törvény 4. § (1) bekezdése d) pontjában rögzítettek szerint a céltartalékból összesen 9,7 millió forint támogatásban részesült a fejezet a Prémiumévek programmal kapcsolatosan,

- a 2167/2008. (XII. 4.) Korm. határozat 100 millió forintot biztosított az általános tartalékból a Magyar Távirati Iroda Zrt. részére az MTI archívumainak digitalizációjára és ingyenes internetes megjelenítésére,

- a 2177/2008. (XII. 18.) Korm. határozat 250 millió forintot csoportosított át az általános tartalékból a Magyar Rádió Közalapítványnak a digitális átállás feladataira.

2.3. Fogyasztói árkiegészítés

A fogyasztói árkiegészítés a 2008. évben 107,6 milliárd forintot tett ki, amely teljesítés 8%-kal maradt el a 117 milliárd forint törvényi módosított előirányzattól és 3,8%-kal a 2007. évi 111,9 milliárd forint kifizetéstől. Az alulteljesülés elsősorban annak tudható be, hogy a 2007. évi évközi tarifa- és kedvezményrendszert, valamint ehhez kapcsolódóan a fogyasztói árkiegészítést érintő szabályozóváltozások következményeként a jogosultak részére történő kiutalások a vártnál nagyobb mértékben csökkentek és ez még az elmúlt év első felében is éreztette hatását. A Központi Statisztikai Hivatal adatai szerint 2008-ban a távolsági tömegközlekedés utaskilométerben mért teljesítménye a bázisévhez képest 1%-kal nőtt, ellenben a helyi személyszállítás teljesítménye utasfőben mérve 1,5%-kal csökkent.

2.4. Lakásépítési támogatások

2008. évben a XI. Önkormányzati Minisztérium fejezet, 14. Lakástámogatások cím, 1. Egyéb lakástámogatások alcím törvényi módosított kiadási előirányzata 190,7 milliárd forint volt, amelyhez 97,3%-os teljesítési szinttel 185,6 milliárd forint folyósítás társult. A 2008. évi felhasználás a 2007. évihez képest 18,8%-kal volt kevesebb.

A teljesítés alakulásának főbb tényezői a következők voltak.

A 2008. évi központi költségvetési kiadás 54,8%-át - 101,6 milliárd forintot - a kiegészítő és a jelzáloglevéllel finanszírozott lakáshitelek kamattámogatása tette ki, amely a 2007. évi kifizetésekhez képest 20%-os csökkenést mutat. Ezen belül az új lakások vásárlásához igénybe vehető kiegészítő kamattámogatásra fordított kiadás a 2007. évihez képest 6,3%-kal, míg a használt lakások vásárlásához, bővítéséhez és korszerűsítéséhez igénybe vehető jelzáloglevéllel finanszírozott hitelek kamattámogatása 26,1%-kal csökkent. Ezen kisebb értékeket a fajlagos kamattámogatás mérséklődése, valamint a hitelállomány csökkenése együttesen okozta.

Az új lakások építéséhez és vásárlásához, a három- és többgyermekesek esetében használt lakás vásárlásához, valamint egyebekben lakások bővítéséhez igénybe vehető lakásépítési kedvezményre fordított kiadás 25,7 milliárd forint volt, amely a 2007. évi kiadáshoz képest 26%-os csökkenést jelent. Az igénybevételt mérsékelte, hogy 2008-ban a 2007. évinél 0,9%-kal kevesebb, 43 862 volt a kiadott építési engedélyek száma. További csökkentő hatása volt annak is, hogy a megkötött összes szerződés száma 19%-kal apadt, ezen belül az új lakások építésére és vásárlására kötött kedvezményezett szerződések száma a 2007. évinél 16,1%-kal volt kisebb.

A megelőlegezett lakásépítési kedvezményre fordított kiadás - a gyermekvállalások egy részének a vártnál gyorsabb teljesítése miatt - a 2007. évihez képest 2008-ban jelentősen, 51,2%-kal növekedett. A jogcímhez kapcsolódó kifizetés - a megelőlegezési időszakra az ügyfelek helyett a Magyar Állam által fizetett tételekkel együtt - 11,2 milliárd forint volt.

A fiatalok otthonteremtési támogatását használt lakás vásárlásához a gyermeket nevelő, 35 év alatti házastársak, élettársak vagy egyedülálló személyek vehették igénybe. A jogcímen az elmúlt évben 9 milliárd forint kiadás realizálódott, amely az előző évihez képest 17,2%-os mérséklődést jelent, aminek oka, hogy a hitelintézetek 2008-ban a 2007. évinél 17,7%-kal kevesebb, 9.200 szerződést kötöttek.

A lakástakarék-pénztári megtakarításokhoz nyújtott támogatásra fordított kiadás - a 2007. évihez viszonyítva - 22,9%-kal emelkedett és ennek folyományaként a jogcímen 22,8 milliárd forint került felhasználásra. A növekedés oka az volt, hogy a lakosság körében egyre népszerűbb lett e megtakarítási forma és folyamatosan növekedett a megkötött szerződések száma és azok fajlagos összege.

Az előirányzat terhére a lakásépítési támogatások egyéb jogcímein 2008-ban további 15,3 milliárd forint kifizetés történt.

2.5. Családi támogatások, szociális juttatások

Családi támogatások

A családtámogatási rendszerben 2008-ban a főbb ellátások között érdemi strukturális átrendezések nem történtek, a jogosultsági feltételek lényegében változatlanok maradtak. Így a kiadások növekedését egyrészt az ellátások emelése, másrészt az igénybevevők létszámának változása alakította.

A családi pótlék január 1-jével családtípusonként differenciáltan, átlagosan a várható infláció mértékével 4,5%-kal került megemelésre, míg a gyermekgondozási támogatások összegei gyermekgondozási segély, gyermeknevelési támogatás, anyasági támogatás januárban a nyugdíjminimummal azonos mértékben, 5%-kal növekedtek.

A családi támogatások körébe a családi pótlék mellett az anyasági támogatás, a gyermekgondozási segély, a gyermeknevelési támogatás, a pénzbeli gyermekvédelmi támogatások, az életkezdési támogatás, az apákat megillető munkaidő-kedvezmény távolléti díja megtérítésének fedezete, valamint a gyermekgondozási díjnak az Egészségbiztosítási Alap részére történő részleges megtérítése tartozik. Ezen ellátásokra a 2008. évi költségvetésben biztosított összességében 507,2 milliárd forint 99,2%-ra teljesült, mely így 503 milliárd forintot tett ki.

A családi pótlékra fordított kiadások a 2007. évi tényleges kiadáshoz (348,5 milliárd forint) képest 2008-ban közel 17,5 milliárd forinttal, 5,0%-kal emelkedtek, amelyből 4,5% a családi pótlék mértékének infláció-követő átlagos emelése, a többi a létszám- és strukturális hatás. A családi pótlék 2008. évi előirányzata 99%-on teljesült, a tényleges kiadás 366 milliárd forint volt. A többi családtámogatási elem közül az anyasági támogatás előirányzata 8,1%-kal alulteljesült (5,9 milliárd forint), melyet indokol az ellátásban részesülők számának elmaradása a tervezetthez képest. A gyermekgondozási segély 99,1%-on teljesült. A gyermeknevelési támogatás esetében 1,6%-os túlteljesülés jelentkezett, amelyet a támogatásban részesülők számnak növekedése okozott. Gyermekgondozási díjra fordított kiadások 3,1%-kal teljesültek túl. Az ellátás finanszírozása 50%-ban az Egészbiztosítási Alapból történt, az SZMM fejezet gyermekgondozási díj előirányzatán így 42 milliárd forint összegű kifizetés realizálódott.

Az apákat megillető munkaidő-kedvezmény távolléti díja 90,4%-ra teljesült, melyet az indokolt, hogy a munkaidő-kedvezményt igénybe vevő apák átlagos keresete nem emelkedett az előzetes várakozásnak megfelelően.

A pénzbeli gyermekvédelmi támogatások 6 milliárd forintos előirányzata 96,6%-on (5,8 milliárd forint) teljesült, mivel az ellátásban részesülők száma alacsonyabb mértékben növekedett, mint a tervezésnél kalkulált mérték.

Az életkezdési támogatás 4,8 milliárd forintos előirányzata 9,5%-kal alulteljesült (4,4 milliárd forint), melyet az indokolt, hogy az átmeneti és tartós nevelésbe vett gyermekek után járó évi 12 000 forint támogatást a vártnál kevesebben vették igénybe.

A jövedelempótló és jövedelemkiegészítő ellátások

A jövedelempótló és jövedelemkiegészítő ellátásokra fordított kiadások teljesítése (mindösszesen: 156,6 milliárd forint) 1,9%-kal maradt el az előirányzattól, amit összességében a jogosultak létszámának csökkenése indokolt. A jövedelempótló és jövedelemkiegészítő ellátások emelése 2008-ban is alapvetően a nyugdíjemeléssel azonos módon történt.

A jelentősebb kiadási tételeket kitevő ellátás-elemek közül kiemelkedő egyrészt a politikai rehabilitációs ellátások kiadásának 9,4%-os, másrészt a mezőgazdasági járadék 7,0%-os elmaradása az előirányzathoz képest. Kiemelhető továbbá, hogy a második legnagyobb tételt kitevő fogyatékossági támogatás és vakok személyi járadéka mindössze 0,3%-kal maradt el az előirányzattól. A tervezettnél alacsonyabb szinten, 98,7%-on (72 milliárd forint) teljesült a megváltozott munkaképességű személyek ellátása, valamint az előirányzat 98,5%-a került felhasználásra az egészségkárosodási járadék esetében is. A tervezettnél magasabb szinten, 102,4%-on (7,1 milliárd forint) teljesült a bányászok korengedményes nyugdíja, szénjárandóság kiegészítése és kereset-kiegészítése, amely a tervezettet meghaladó emelés hatásának következménye. Egyes kisebb kiadást jelentő támogatások jelentős túlteljesülése a tervezetthez képest az ellátás-csoport összesített kiadásait kevésbé befolyásolta.

Különféle jogcímen adott térítések

A különféle jogcímen adott térítések együttesen 4,4%-kal maradtak el a tervezettől (27,6 milliárd forint), amit döntően a közgyógyellátásra fordított kiadások előirányzattól való elmaradása eredményezett.

A közgyógyellátás esetében 2008-ban az előirányzatnál 6,2%-kal kevesebb költségvetési támogatás (20,8 milliárd helyett 19,5 milliárd forint) került felhasználásra, az ellátásban részesülők számának csökkenése miatt. Az egészségügyi feladatok ellátásával kapcsolatos hozzájárulás, valamint a terhesség-megszakítás előirányzata a tervezett szinten teljesült. A folyósított ellátások utáni térítés címén 1,5 milliárd forintot adott át a központi költségvetés a folyósítást végző szerv számára, amely a tervezetthez képest 6,4%-os többletet jelent. Ez az évközi emelések kapcsán keletkező többletkiadások fedezetéül szolgált.

2.6. A központi költségvetési szervek gazdálkodása

2.6.1. A központi költségvetési szervek és a szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2008. évi - támogatással és saját bevétellel fedezett - kiadása 3995,8 milliárd forintra teljesült, amely összeg 238,6 milliárd forinttal, mintegy 5,6%-kal kevesebb a 2007. évi teljesítésnél.

Az Országgyűlés által elfogadott, illetve módosított kiadási előirányzat összességében 3876,8 milliárd forintot tett ki, ehhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi beruházás, központi előirányzatok, céltartalékok, általános tartalék, fejezeti egyensúlyi tartalék, központi egyensúlyi tartalék) történő évközi átcsoportosítás, 2008. évi költségvetésről szóló 2007. évi CLXIX. törvény felhatalmazása alapján egyes előirányzatok előirányzat-módosítás nélküli teljesülése. Mindezek következtében az év végi módosított előirányzat 942,8 milliárd forinttal haladta meg az Országgyűlés által jóváhagyott mértéket. Ez 151,2 milliárd forint Kormány és pénzügyminiszteri hatáskörben (az egyébként az Országgyűlés által jóváhagyott többlet előirányzatok és tartalékok átcsoportosításával), 478,3 milliárd forint pedig fejezeti hatáskörben (pl. maradvány előirányzatosítás, fejezeti kezelésű előirányzatok intézményhez, illetve más fejezethez történő átcsoportosítása) 313,3 milliárd forint intézményi hatáskörben (pl. maradvány, többletbevételek előirányzatosítása,) végrehajtott előirányzat-növelésből adódott.

Ugyanakkor az év végi aktuális kiadási előirányzathoz viszonyított teljesülés/kifizetés 82,9% volt.

A központi költségvetési szervek és a szakmai fejezeti kezelésű előirányzatok 2008. évi kiadásainak alakulását a következő táblázat mutatja be:

 

 

 

 milliárd forint

 2007. évi teljesítés

 4243,4

 2008. évi eredeti előirányzat

 3876,5

 2008. évi törvényi módosított előirányzat

 3876,8

 2008. évi aktuális előirányzat

 4819,6

 2008. évi teljesítés

 3995,6

2.6.2. Egyes szakmai fejezeti kezelésű előirányzatok kiadásai

A lakossági földgáz- és távhőszolgáltatás árkompenzációjának finanszírozását az Szociális és Munkaügyi Minisztérium fejezetében megtervezett Hozzájárulás a lakossági energiaköltségekhez előirányzat szolgálta. Az energiatámogatási rendszer átalakítása során a korábban minden fogyasztót megillető volumentámogatást 2007. január 1-jétől a jövedelmi szinttől függő kompenzáció váltotta fel. A szociális alapú gáz- és távhőtámogatási rendszer 2008. évi részletszabályait a 289/2007. (X. 31.) Korm. rendelet tartalmazta. A kérelmeket a Magyar Államkincstárhoz kellett benyújtani, amely határozatban - legkésőbb a 2008. december 31-ig terjedő időszakra - állapította meg a kérelmezők jogosultságát.

A 2008. évben 1 842 ezer háztartás részesült támogatásban, ebből 1 526 ezer család gáz-, 316 ezer pedig távhő támogatást kapott. A „Hozzájárulás a lakossági energiaköltségekhez” előirányzat 2008. évi összege 81,1 milliárd forint volt. Ebből a tényleges kifizetés 77,5 milliárd forintot tett ki, amely a következőképpen oszlott meg: gázártámogatás 49,1 milliárd forint, távhő támogatás 10,9 milliárd forint, távhődíj-juttatás 0,5 milliárd forint, 2006. évről áthúzódó kifizetések 0,4 milliárd forint, a 2007. évről áthúzódó kifizetések összege pedig 16,6 milliárd forint. Mivel azonban a szolgáltatók összesen 3,7 milliárd forintot visszafizettek, a tényleges pénzfelhasználás 73,8 milliárd forint volt. A bevétel terhére a közigazgatási eljárás végrehajtásával megbízott Magyar Államkincstár részére 1,9 milliárd forint került kifizetésre.

A 2008. évi költségvetésről szóló 2007. évi CLXIX. törvény a mezőgazdasági termelőknek 2008-ban agrártámogatásra összesen 156,3 milliárd forintot biztosított, melyet az európai uniós források 286,7 milliárd forinttal egészítettek ki. Így együttesen 442,9 milliárd forintos támogatás állt a termelők rendelkezésére. Ebből a 2008. évi költségvetésről szóló 2007. évi CLXIX. törvényben a Földművelésügyi és Vidékfejlesztési Minisztérium fejezetben összesen 238,7 milliárd forint szerepelt, melyből a központi költségvetési támogatás 148,2 milliárd forint, az EU-s bevétel pedig 90,5 milliárd forint volt. Az átcsoportosítások, illetve az előző évi maradványok előirányzatosítása után a Földművelésügyi és Vidékfejlesztési Minisztérium fejezetben lévő kifizethető forrás összesen 247,2 milliárd forintra emelkedett, melyből ténylegesen 209,5 milliárd forint teljesült.

A Földművelésügyi és Vidékfejlesztési Minisztérium fejezetben szereplő előirányzatokon túl 2008-ban közvetlen termelői és agrárpiaci támogatásokra összesen 203,8 milliárd forintot folyósítottak tisztán európai uniós forrásból.

2008-ban a 2008. évi költségvetésről szóló 2007. évi CLXIX. törvény Nemzeti támogatások alcímen 99,9 milliárd forint kiadási előirányzatot tartalmazott. Az évközbeni folyamatok hatására a kifizethető összeg 107,5 milliárd forintra növekedett, melyből ténylegesen 106,4 milliárd forint felhasználása történt meg. Az alcímhez tartozó előirányzatok 2008-ban a következők szerint alakultak.

- A Folyó kiadások és jövedelemtámogatások törvényi előirányzata 94,9 milliárd forint volt. Az év közben végrehajtott átcsoportosításokból kifolyólag 101,7 milliárd forintra növekedett a kiadásra felhasználható keret, melyből megközelítőleg a teljes összeg, 101,6 milliárd forint kifizetése megtörtént. Az összeg az Európai Mezőgazdasági Garancia Alapból folyósítandó egységes területalapú támogatás nemzeti kiegészítésének (top-up) kifizetéseit, az Európai Bizottságnál notifikált nemzeti támogatások 2008. évi működését, valamint a korábbi években működtetett agrártámogatások 2008. évi költségvetést terhelő kötelezettségvállalásait finanszírozta.

- A Fejlesztési típusú támogatások jogcímen az előző évek agrárfejlesztési támogatásainak áthúzódó kötelezettségvállalásai kerültek megtervezésre. 2008-ban a jogcím törvényi kiadási előirányzata 1 milliárd forint volt, mely elsősorban a korábban telepített ültetvények ápolásának támogatására, mezőgazdasági gépvásárlásra és lízing támogatásokra volt fordítható. Az átcsoportosítások után a felhasználható összeg 1,3 milliárd forintra növekedett, melyből csaknem a teljes összeg, 1,3 milliárd forint kifizetésre került.

- 2008-ban az Erdőtelepítés, erdőszerkezet-átalakítás, fásítás előirányzat nyújtott támogatást az előző években telepített erdők folyamatban lévő munkálatai befejezésére, a folyamatban lévő erdősítés 2008. évi ápolási és tisztítási feladataira. A 2008. évi költségvetésről szóló 2007. évi CLXIX. törvény 0,3 milliárd forint kiadási előirányzatot határozott meg. A módosított kiadási előirányzat 0,8 milliárd forint volt, melyből 0,7 milliárd forint felhasználása történt meg.

- A Nemzeti agrárkár enyhítés jogcím a nemzeti agrárkár-enyhítési rendszerről szóló 2006. évi LXXXVIII. törvény alapján a termelők és az állam kölcsönös kockázat- és tehervállalásán alapuló támogatási konstrukció működtetéséhez biztosította a szükséges forrást. A 2008. évi költségvetésről szóló 2007. évi CLXIX. törvény 0,5 milliárd forint kiadást és támogatást irányzott elő. Az előző évi maradvány és a mezőgazdasági gazdálkodók 2008-ban teljesített befizetései 1,4 milliárd forintra növelték az előirányzat összegét, melyből a 2007. és 2008. évi káresemények kapcsán 0,7 milliárd forint kárenyhítési kifizetés teljesült.

- Az Erdészeti feladatok 1,6 milliárd forintos költségvetési előirányzata az erdőről, az erdő védelméről és az erdőgazdálkodásról szóló 2009. évi XXXVII. törvényben elrendelt, erdőgazdálkodási üzemtervekben előírt tartamos, hosszú távú erdőgazdálkodási munkák elvégzésének támogatására nyújt fedezetet. A módosított kiadási előirányzat 0,9 milliárd forint volt. A tényleges kifizetés 0,8 milliárd forintot tett ki.

- A Termőföldvédelem támogatására a 2008. évi költségvetésről szóló 2007. évi CLXIX. törvényben 0,4 milliárd forint kiadási előirányzat szerepelt, év közben a felhasználható összeg módosult, a tényleges kiadás 0,4 milliárd forint volt. E jogcímhez tartozóan a termőföld rendeltetésének megfelelő hasznosíthatóság visszaállítása, valamint a birtok-összevonási célú földvásárlás támogatása valósult meg.

- Az Állattenyésztési feladatok kiadási előirányzata 0,8 milliárd forint volt. A rendelkezésre álló 0,8 milliárd forintos kiadási összeg jelentős részét folyósították törzskönyvezésre, teljesítmény vizsgálatok és nyilvántartások támogatására.

- A Halgazdálkodás támogatása jogcímhez tervezett támogatás kiadás 0,2 milliárd forint volt. Mivel az EU szabályoknak megfelelően a 2008. évtől kezdődően a halgazdálkodás támogatásának forrását a társfinanszírozásban megvalósuló Halászati Operatív Program jogcímei biztosítják, így a Halgazdálkodás támogatása előirányzat forrásai átcsoportosításra kerültek, melynek következtében a kiadási előirányzat 2,3 millió forintra csökkent, melyből 1,0 millió forint került felhasználásra.

- A Vadgazdálkodás támogatására a 2008. évi költségvetésről szóló 2007. évi CLXIX. törvény 0,3 milliárd forint kiadást irányzott elő. A kiadási előirányzat 228,2 millió forintra módosult, melyből a szokásos feladatok végrehajtása 79,5 millió forint felhasználásával történt.

A Központosított bevételek tervezett előirányzata 2008-ban - a 2007. évi 11 milliárd forinthoz képest - mindössze 6,8 milliárd forint volt, mivel az egyes adótörvények módosításáról szóló 2007. évi CXXVI. törvény 2008. január 1-jével megszüntette az erdőfenntartási járulékot, a tenyésztési hozzájárulást, a halászatfejlesztési hozzájárulást valamint a vadvédelmi hozzájárulást. A megszüntetett előirányzatok áthúzódó befizetéseit is figyelembe véve összesen 9,7 milliárd forint bevétel teljesült.

- Az Erdészeti bevételek - erdőfenntartási járulék áthúzódó befizetése, illetve erdővédelmi és erdőgazdálkodási bírság - befizetési kötelezettség előirányzata 2 milliárd forint volt. A teljesülés 3,2 milliárd forintot tett ki.

- A Termőföld védelmével, hasznosításával kapcsolatos költségvetési befizetés tervezett összege 4 milliárd forint volt, ami földvédelmi járulék, valamint földvédelmi és talajvédelmi bírság címen befizetett összegekből adódik. A tényleges bevétel összesen 5,2 milliárd forintot tett ki.

- Az Állattenyésztési és tenyésztésszervezési bevételek költségvetési törvényben meghatározott befizetési kötelezettsége 10,0 millió forint volt. A tenyésztési hozzájárulás áthúzódó befizetéseiből kifolyólag 185,0 millió forint bevétel teljesült.

- A Halgazdálkodási bevételekhez tervezett befizetés 210,0 millió forint volt. Ténylegesen 328,8 millió forint befizetése történt meg.

- A Vadgazdálkodási tevékenység előirányzott díjbevételei együttesen 510,0 millió forint összeget tettek ki. A tárgyévi összes bevétel 812,9 millió forint lett.

A társfinanszírozásban megvalósuló vidékfejlesztési és halászati programok tekintetében 2008-ban a következő változások történtek.

- Az uniós szabályoknak megfelelően 2008-ban lezárult a 2004-2006 időszakra vonatkozó Nemzeti Vidékfejlesztési Terv (NVT). A többlet kötelezettségvállalások 2007. január 1-jétől az Európai Mezőgazdasági Vidékfejlesztési Alapból finanszírozhatók.

- Folytatódott a 2007 szeptemberében elfogadott Új Magyarország Vidékfejlesztési Program (ÚMVP), mely a már működő támogatási jogcímek mellett 2008. év folyamán újabb támogatási lehetőségekkel bővült.

- Az Európai Bizottság 2008 szeptemberében elfogadta Magyarország Halászati Operatív Programját (HOP) a 2007-2013 időszakra vonatkozóan. A támogatási jogcímek 2009. év elejétől folyamatosan kerülnek meghirdetésre.

A 2008. évi költségvetésről szóló 2007. évi CLXIX. törvény vidékfejlesztési és halászati programokra - ÚMVP, NVT és HOP - összesen 131,5 milliárd forint kiadási előirányzatot tartalmazott. Év közben az e célra felhasználható forrás 129,5 milliárd forintra módosult, a tényleges kifizetés 94,7 milliárd forinttal teljesült.

Az Európai Unió által közvetlenül térített egységes területalapú támogatásokra (SAPS) 2008-ban 156,2 milliárd forint kifizetés történt, melyet a tisztán hazai forrásból finanszírozott kiegészítő nemzeti támogatás (top-up) 74,2 milliárd forinttal egészített ki.

2.6.3. Költségvetési szervek támogatása

A központi költségvetési szervek és a fejezeti kezelésű előirányzatok 2008. évi eredeti támogatása 2669 milliárd forint volt, ami az év folyamán összesen 148,6 milliárd forinttal, 5,6%-kal nőtt. A fejezetek eredeti támogatási előirányzatát a 2007. évi költségvetés végrehajtásáról szóló 2008. évi LXXVIII. törvény 246,1 millió forinttal növelte. A Kormány és a pénzügyminiszter törvényi felhatalmazáson alapuló hatáskörében összesen 151,2 milliárd forinttal, 5,7%-kal növelte az eredeti előirányzatot, a fejezeti hatáskörben végrehajtott módosítások viszont 2,9 milliárd forinttal (0,1%) csökkentették az eredeti támogatást.

A költségvetés általános tartalékának 51,6 milliárd forintos (46,7 milliárd forint +4,9 milliárd forint) módosított előirányzatából a Kormány döntései alapján a központi költségvetési szervek és fejezeti kezelésű előirányzatoknál összesen 43,7 milliárd forintot (az általános tartalék 84,7%-a) használtak fel.

A központi költségvetés általános tartalékából jelentősebb támogatást a következő célok kaptak:

- a Miniszterelnökség: országos ügydöntő népszavazás 4,4 milliárd forint;

- a Honvédelmi Minisztérium: a Zrínyi Miklós Nemzetvédelmi Egyetem beruházás, felújítás, valamint az I. objektum felújítása 6,6 milliárd forint, az Állami Egészségügyi Központ támogatása 0,7 milliárd forint, Békefenntartás devizaállományok visszamenőleges kifizetése, árfolyam különbözet 3,7 milliárd forint;

- az Igazságügyi és Rendészeti Minisztérium: fegyveres szervek hivatásos állományú tagjainak juttatása 2,6 milliárd forint, rendőrségi túlmunka 0,7 milliárd forint;

- Egészségügyi Minisztérium: pneumococcus elleni oltóanyag beszerzése 2,4 milliárd forint;

- az Önkormányzati Minisztérium: Pekingi olimpián és paralimpián helyezést elért sportolók, sportszakemberek díjazása 2,7 milliárd forint;

- a Földművelésügyi és Vidékfejlesztési Minisztérium: közcélú vízgazdálkodási művek fenntartása 0,5 milliárd forint;

- a Környezetvédelmi és Vízügyi Minisztérium: Hernád, Tisza, Duna völgyében levonuló árvíz költségeire 1,0 milliárd forint;

- a Polgári Nemzetbiztonsági Szolgálatok: védett kormányzati mobilrendszer kiépítése 1,0 milliárd forint.

A 13. havi illetményelőleg különbözete, a 2008. évi illetményemelés, az eseti kereset-kiegészítés, a létszámcsökkentéssel összefüggő egyszeri kiadások, a prémium évek program fedezetére szolgáló céltartalék 133,6 milliárd forintos előirányzatához képest 84,7 milliárd forint növelte a központi költségvetési fejezetek előirányzatát. Ebből az első három jogcím finanszírozását 28,4; 34,8 és 11,7 milliárd forint szolgálta.

A központi egyensúlyi tartalék előirányzat eredeti összege 20 milliárd forint, melyből 14,8 milliárd forint került felhasználásra a központi költségvetési szervek és fejezeti kezelésű előirányzatok területén. A költségvetési törvény felhatalmazása alapján a költségvetési és gazdasági folyamatok függvényében döntött a Kormány a felhasználásról, így ez a tartalék december hónapban került átcsoportosításra.

A központi teljesítményösztönzési és -értékelési keret 12,0 milliárd forintos előirányzatából 2,5 milliárd forint került átcsoportosításra a teljesítmény értékelések alapján járó jutalmazásokra, valamint az összkormányzati projektek befejezése utáni elismerésekre.

Államháztartáson belül - egyéb központi előirányzatról - történt átcsoportosítások összesen 9,3 milliárd forinttal, a beruházási tartalék igénybevétele 0,4 milliárd forinttal növelte a központi költségvetési fejezetek támogatási előirányzatait. Csökkentette a támogatást a fejezeti egyensúlyi tartalékból más államháztartási alrendszer részére történő átcsoportosítás 4,2 milliárd forinttal.

A támogatási előirányzatok változásainak összefoglalása:

 

 milliárd forint

 2008. évi eredeti előirányzat

 2669,0

 Törvényi módosított előirányzat

 2669,2

 Kormány, illetve pénzügyminiszteri jogkörben módosítva

 

 Ebből: - általános tartalék terhére előirányzat növelés

 +43,7

 - céltartalék terhére előirányzat növelés

 +84,7

 - teljesítmény-ösztönző keret terhére előirányzat növelés

 +2,5

 - központi egyensúlyi tartalék felhasználása

 +14,8

 - államháztartáson belüli átcsoportosítások

 +9,3

 - rendkívüli beruházási tartalék terhére

 +0,4

 - átcsoportosítás más alrendszerhez

 -4,2

 Fejezeti hatáskörű módosítás (átvétel önkormányzattól, átadás XLIII. (állami vagyon) fejezetnek)

 -2,8

 2008. évi módosított előirányzat

 2817,6

A módosítási kötelezettség nélkül túlléphető törvénysorok összesen 109,9 milliárd forinttal haladják meg az előirányzatot. A nagyobb túllépés az APEH és a VPOP 47,1 milliárd forint, az egyházi és kisebbségi közoktatási intézmények kiegészítő támogatása 10,3 milliárd forint, az egyházi szociális intézményi normatíva kiegészítése 3,5 milliárd forint, a gyorsforgalmi úthálózat fejlesztése 34,5 milliárd forint, a megváltozott munkaképességűek foglalkoztatásával összefüggő bértámogatás 6,6 milliárd forint, valamint a Kedvezménytörvény alapján járó oktatási-nevelési és a csángó magyarok támogatása 2,0 milliárd forint összegű, előirányzatot meghaladó igénybevételéből adódott a következők szerint. 

 2007. évi CLXIX. törvényben szereplő felhatalmazás

 Megnevezés

 Túllépés millió forintban

 14. melléklet 1. pont

 Kedvezménytörvény alapján járó oktatási-nevelési és csángó magyarok támogatása

 1 972,4

 14. melléklet 1. pont

 Állat és növénykártalanítás

 455,0

 14. melléklet 1. pont

 A büntetőeljárásról szóló tv. alapján megáll. kártalanítás

 89,4

 14. melléklet 1. pont

 Bűncselekmények áldozatainak kárenyhítése

 42,0

 14. melléklet 1. pont

 Kárrendezési célelőirányzat

 1 073,7

 14. melléklet 1. pont

 Egyházi és kisebbségi közoktatás intézmények kiegészítő támogatása

 10 338,0

 14. melléklet 1. pont

 Szociális intézményi foglalkoztatás normatív támogatása

 667,5

 14. melléklet 1. pont

 Megváltozott munkaképességűek foglalkoztatásával összefüggő bértámogatás

 6 579,7

 14. melléklet 1. pont

 Egyházi szociális intézményi normatíva kiegészítése

 3 483,9

 14. melléklet 1. pont

 Átadásra nem került ingatlanok utáni járadék

 172,2

 14. melléklet 1. pont

 GYES-en, GYED-en lévők hallgatói hitelének célzott támogatása

 50,0

 14. melléklet 3. pont

 Autópálya rendelkezésre állási díj

 634,0

 14. melléklet 3. pont

 Gyorsforgalmi úthálózat fejlesztése

 34 521,1

 47. § (1) és (4)

 APEH beszedési teljesítményét ösztönző támogatás

 36 080,4

 48. § (1) és (4)

 VPOP beszedési teljesítményét ösztönző támogatás

 11 062,1

 50. § (1) 

 Környezetvédelmi, természetvédelmi és vízügyi területi szervek

 396,0

 49. § (1) és (4)

 OMMF

 1 920,9

 49. § (5) 

 Nemzeti Fogyasztóvédelmi Hatóság

 400,0

 

 Módosítási kötelezettség nélkül teljesülő előirányzatok túllépése összesen:

 109 938,3

2.6.4. A központi beruházások kiadásai

A fejezetek központi beruházásaihoz kapcsolódóan 2008-ban 22,4 milliárd forint kiadás realizálódott, amelyből 2 milliárd forintot tettek ki a fegyveres és rendvédelmi szervek lakástámogatási, illetve lakásépítési előirányzatai.

Az év folyamán 352 központi beruházás kivitelezése került jóváhagyásra, amelyek közül 260 esetében történt ténylegesen pénzügyi felhasználás. 135 központi beruházás pénzügyi előirányzata nem érte el az egyenkénti 10 millió forintot, míg 38 fejlesztésé egyenként is meghaladta a 100 millió forintot. Legalább 100 millió forintot kitevő éves igénybevételt 25 központi beruházásnál regisztráltak.

A 2008. évben 1 milliárd forint feletti kifizetés öt központi beruházásnál ment végbe: a Vásárhelyi terv vízgazdálkodási továbbfejlesztésére 6,1 milliárd forintot, az Országos Orvosi Rehabilitációs Intézet rekonstrukciójára 2,5 milliárd forintot, a Honvédelmi Minisztérium lakástámogatási programjára 1,6 milliárd forintot, a budavári Mátyás templom rekonstrukciójára 1,5 milliárd forintot, míg a mecseki ércbánya bezárásával kapcsolatos tájrehabilitáció programjára 1,3 milliárd forintot használtak fel. A felsorolt öt központi beruházást illetően az elmúlt évben 13 milliárd forint folyósítás történt.

A 2008. évi pénzügyi teljesítésekhez közel 600 finanszírozási alapokmány benyújtása kötődött, míg a megvalósult átutalási tranzakciók tételszáma megközelítette a 3000-et.

2.6.5. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a 2008. évben 523 milliárd forint előirányzat-maradvány keletkezett (2007. évben 331 milliárd forint). Az összes megtakarítás az előző évivel együtt 579 milliárd forint, ami 181 milliárd forinttal (45,5%-kal) több, mint a 2007. évi (398 milliárd forint).

A teljes előirányzat-maradvány megoszlása a következő:

 

 

 

 milliárd forintban

 Megnevezés

 Fejezeti kezelésű előirányzatok maradványa

 Intézményi maradványok

  Összesen

 Kötelezettségvállalással terhelt maradvány

 293

 185

 478

 Kötelezettségvállalással nem terhelt maradvány

 81

 20

 101

 Összes maradvány

 374

 205

 579

A kötelezettségvállalással terhelt maradvány tartalmazza a 2008. évben keletkezett, a 2008. év előtt keletkezett, valamint együttesen a tárcák által önrevízió alapján elvonásra felajánlott összegeket.

Az 523 milliárd forint tárgyévi előirányzat maradvány a kiadási megtakarításokból (820,9 milliárd forint) és a bevételi lemaradásokból (297,9 milliárd forint) keletkezett maradvány eredményeként alakult ki. A bevételi lemaradás EU Integráció (342 milliárd forint), FVM (22 milliárd forint), HM (7 milliárd forint), PSZÁF (5 milliárd forint), IRM (4 milliárd forint), EüM (2 milliárd forint) fejezetnél jelentkezett, még néhány tárcánál nagy összegű bevételi többlet realizálódott (PM 47 milliárd forint, KHEM 29 milliárd forint, SZMM 10 milliárd forint, OKM 9 milliárd forint). A bevételi lemaradás főbb okai:

- az előző években keletkezett maradvány előirányzatként jelenik meg a beszámolóban, a fel nem használt összeg ezért bevételi lemaradást jelent; ennek döntő része a fejezeti kezelésű előirányzatok felhasználatlan maradványa,

- a betervezett európai uniós forrásoknál kisebb bevételek realizálódtak.

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződik (ÖTM 19 milliárd forint, MeH 21 milliárd forint, FVM 26 milliárd forint, HM 26 milliárd forint, NFGM 35 milliárd forint, KvVM 42 milliárd forint, KHEM 50 milliárd forint, EU Integráció 140 milliárd forint, OKM 51 milliárd forint, EüM 26 milliárd forint, PM 41 milliárd forint, SZMM 59 milliárd forint), döntő többsége kötelezettségvállalással terhelt.

A maradvány keletkezésének oka, hogy egyes bevételek (pl. Kiotói egység értékesítése, EU-s források, Alapoktól átvett bevétel stb.) év végén folytak be (elköltésükre már nem volt lehetőség). Továbbá az év végi támogatási többletek (általános tartalékból, fejezeti egyensúlyi tartalékból, központi egyensúlyi tartalékból) elköltése áthúzódik a következő évre.

Ugyanígy a kiírt pályázatok érvénytelensége, szerződéskötések elhúzódása, valamint az utófinanszírozás rendszere miatt a pénzforgalmi teljesítés csak következő évben realizálódik.

A kötelezettségvállalással terhelt maradvány megoszlása:

- önrevízió keretében történő befizetés 1,7 milliárd forint,

- kormányzati beruházások 9,5 milliárd forint,

- szakmai fejezeti kezelésű előirányzatok 159,8 milliárd forint,

- európai uniós előirányzatok 148,0 milliárd forint,

- egyéb (főként támogatási célprogramok és intézményi) maradvány 159,0 milliárd forint.

A kötelezettségvállalással nem terhelt maradvány 101 milliárd forintos összegéből 81 milliárd forint a fejezeti kezelésű előirányzatok maradványa, 20 milliárd forint az intézményeknél keletkezett. Jelentősebb összegek a KvVM-nél (29 milliárd forint), EU Integrációnál (15 milliárd forint), PM-nél (14 milliárd forint), SZMM-nél (13 milliárd forint), KHEM-nél (10 milliárd forint), PSZÁF-nál (9 milliárd forint), NFGM-nél (3 milliárd forint) keletkeztek.

A tárgyévben keletkezett előirányzat-maradvány, továbbá az előző évek felhasználatlan maradványának elvonásokkal csökkentett összege a 2009. évi felhasználási lehetőségeket növeli. Ezek célja adott: a maradványokat - mint a fentiekből kitűnik - csaknem teljes összegükben kötelezettségvállalás terheli.

2.6.6. A vállalkozási tevékenység alakulása

A központi költségvetési szervek 2008. évi vállalkozási tevékenységéből származó bevétele 11,8 milliárd forint volt, mely 1,2 milliárd forinttal (11,3%-kal) magasabb az előző évinél. A bevételi teljesítés összkiadáshoz viszonyított aránya 0,2%. Ez egyrészt abból adódott, hogy a vállalkozási tevékenységek bevétele a tavalyi évhez hasonlítva ugyan növekedett (11,3%-kal), azonban az összkiadások ennél jobban emelkedtek.

A bevétel 49%-a az Oktatási és Kulturális Minisztérium, 16-16%-a az Egészségügyi Minisztérium, a Környezetvédelmi és Vízügyi Minisztérium, 13%-a a Magyar Tudományos Akadémia intézményeinél realizálódott. A vállalkozási tevékenység pénzforgalmi eredménye 3,2 milliárd forint volt, a 2007. évi 2,5 milliárd forinttal szemben. Az alaptevékenységre visszaforgatott összeg 1,0 milliárd forint.

A legnagyobb bevételt elérő OKM-nél vállalkozási tevékenységet - a Szabadtéri Néprajzi Múzeum (SZNM) kivételével - csak felsőoktatási intézmények folytattak kutatás-fejlesztés, műszaki vizsgálat, mérnöki tevékenység, tanácsadás, szakértés, elemzés stb. feladatkörben.

2.6.7. Létszám és személyi kifizetések

A központi költségvetési szervek személyi juttatásai 2008. évi eredeti előirányzata 928,3 milliárd forint volt. A teljesítés 1025,0 milliárd forintot tett ki, ami 96,7 milliárd forinttal (10,4%) több az eredeti előirányzatnál.

A teljes- és részmunkaidőben foglalkoztatottaknál a 966,6 milliárd forint kiadáson belül a rendszeres személyi juttatásokra 715,1 milliárd forintot fordítottak, ami 41,9 milliárd forinttal, 5,5%-kal kevesebb az eredeti előirányzatnál. Az előző évi felhasználásnál viszont közel 3%-kal több, a foglalkoztatottak 2008. évi, mintegy 5%-os illetmény-emelésének és a közszféra központi intézményi létszáma közel 6500 fős csökkenésének eredőjeként.

A munkavégzéshez kapcsolódó juttatásokra (jutalom, túlóra, helyettesítés stb.) 117,7 milliárd forintot költöttek, ami - a rendszeres személyi juttatásoknál jelentkező megtakarítások átcsoportosítása, valamint a két ütemben kifizetett eseti kereset-kiegészítés (15, illetve 20 ezer forint/fő) miatt - 73,4 milliárd forinttal haladta meg az eredeti előirányzatot. A foglalkoztatottak sajátos juttatásainak (végkielégítés, jubileumi jutalom, napidíj stb.) kifizetése 2008. évben 71,3 milliárd forintot igényelt, ez 20,6 milliárd forinttal több az eredeti előirányzatnál. A növekedés döntő részét az egyéb sajátos juttatások (pl. betegség idejére járó juttatás), illetve a végkielégítés és a jubileumi jutalom teszik ki.

A személyhez kapcsolódó költségtérítés teljesítése (ruházati, étkezési, közlekedési költségtérítés, üdülési hozzájárulás stb.) 58,6 milliárd forint, a növekedés az eredeti előirányzathoz képest 14,8 milliárd forint mértékű volt.

A központi költségvetési szerveknél foglalkoztatottak (teljes- és részmunkaidősek) átlagos statisztikai létszámának alakulása: 

 

 2007. év tényadat

 2008. év tényadat

 

 

 

 fő

 megoszlás

 fő

 megoszlás

 2008/2007

 2008-2007 fő

 köztisztviselők

 54 218

 21,5%

 56 171

 22,9%

 103,6%

 1 953

 közalkalmazottak

 107 660

 42,7%

 102 624

 41,8%

 95,3%

 -5 036

 bírák, ügyészek, igazságügyi alkalmazottak

 15 001

 6,0%

 15 008

 6,1%

 100,0%

 7

 a rendvédelmi szervek hivatásos állományú tagjai

 52 133

 20,7%

 49 710

 20,3%

 95,4%

 -2 423

 a Magyar Honvédség hivatásos és szerződéses állományú katonái

 18 893

 7,5%

 17 617

 7,2%

 93,2%

 -1 276

 egyéb bérrendszer alá tartozó munkavállalók

 3 571

 1,4%

 3 872

 1,6%

 108,4%

 301

 választott tisztségviselők

 430

 0,2%

 434

 0,2%

 100,9%

 4

 Összesen

 251 906

 100,0%

 245 436

 100,0%

 95,0%

 -6 470

A foglalkoztatottak éves átlagos létszáma az előző évihez képest 5,0%-kal csökkent. Ez elsősorban a közalkalmazotti területen, az egészségügyi és az oktatási ágazatban, kisebb mértékben a honvédelmi és a rendvédelmi szerveknél jelentkezett, meghatározóan az egészségügyi struktúra-átalakítás, valamint a rendőrség, határőrség összevonásának hatásaként. Mindezt mérsékelte a köztisztviselők létszámának növekedése, ami szinte teljes mértékben az APEH többletfeladat ellátására engedélyezett létszámból adódott.

2.6.8. A bevételek és kiadások kormányzati funkciónkénti alakulása

Állami működési funkciók

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, illetve ezen szervek központi beruházásai, a hozzájuk kötődő ágazati és célelőirányzatok tartoznak. Kiadásuk 2008-ban 200,4 milliárd forint volt, az előző évi teljesítésnél 5,3 milliárd forinttal (2,6%-kal) kevesebb. A bevételek 9,4 milliárd forinttal 46,5 milliárd forintra, míg a támogatások 0,8 milliárd forinttal, 167,8 milliárd forintra növekedtek. A kiadásban ez a jelentős növekedés néhány fel nem használt, nagyobb volumenű támogatás (pl. Új Magyarország Fejlesztési Terv, Kormányzati negyed előkészítésével kapcsolatos kiadások) következtében nem jelenik meg.

A törvényhozó szervek kiadásainak döntő része, 17,2 milliárd forint, az Országgyűlés hivatali szervénél jelentkezett.

A végrehajtó szervek összesített költségvetésének (163,7 milliárd forint) jelentős részét a Miniszterelnöki Hivatal és a minisztériumok igazgatási címei (96,7 milliárd forint) adják. Ide sorolandók továbbá az irányításuk alá tartozó intézmények (39,0 milliárd forint), illetve a szakmai fejezeti kezelésű előirányzatok (28,1 milliárd forint). (Az ún. dekoncentrált szervezetek nagyobb része más ágazatoknál jelenik meg.)

A néhány tárcánál mutatkozó jelentős csökkenés egy részét a több címen jelentkező, kismértékű növekedések részben ellensúlyozták. A Nemzeti Fejlesztési és Gazdasági Minisztérium igazgatása kiadásának a 2007. évihez képesti 13 milliárd forintos csökkenése a minisztériumok átszervezése miatti feladatátrendezések következménye. Ezzel párhuzamosan a feladatátvétellel érintett tárcáknál eltérő nagyságú, kisebb volumenű növekedés mutatkozott (pl. Miniszterelnöki Hivatal, Önkormányzati Minisztérium, illetve Közlekedési, Hírközlési és Energiaügyi Minisztérium). A Környezetvédelmi és Vízügyi Minisztériumnál jelentkező 12,1 milliárd forintos kiadás csökkenés jelentős része a Vízügyi és Környezetvédelmi Központi Igazgatóság önállóan gazdálkodó költségvetési szervvé válásából adódik, amely addig a KvVM részeként gazdálkodó intézmény volt.

Nagymértékű (9,1 milliárd forintos) növekedés jelentkezett az Uniós fejlesztések fejezetben az Új Magyarország Fejlesztési Terv kiadásainál, ezen belül is elsősorban a Végrehajtás Operatív Programnál. Tovább folytatódott az üzemeltetési és informatikai feladatok egy részének a Miniszterelnöki Hivatalhoz történő központosítása, melynek következtében a Központi Szolgáltatási Főigazgatóság kiadásai 4,5 milliárd forinttal emelkedtek a 2007. évi kiadásokhoz képest.

A pénzügyi és költségvetési tevékenységek és szolgáltatások kiadása 2008. évben 222,2 milliárd forint, bevétele 23,6 milliárd forint, támogatása 205,7 milliárd forint volt. Összességében a kiadás a 2007. évi teljesítéshez képest 7%-kal (16,8 milliárd forint), a bevétel 60,1%-kal (35,6 milliárd forint) csökkent, a támogatás viszont 9,4%-kal (17,6 milliárd forint) növekedett.

A kiadás és bevétel csökkenését alapvetően a Kincstári Vagyoni Igazgatóság 2007. december 31-i megszűnésével és ezzel együtt a kincstári vagyonkezelés és hasznosítási tevékenységnek és a hozzá kapcsolódó forrásoknak a XLIII. Az állami vagyonnal kapcsolatos bevételek és kiadások fejezetbe történő átkerülése befolyásolta.

A támogatási növekmény legnagyobbrészt az adóbeszedő szervezeteknél jelentkezett a különféle adónemek tervezett bevételei teljesülésének meghatározott mértékű emelkedéséhez kapcsolódó jutalmazási, dologi és beruházási kiadásoknál.

A pénzügyigazgatás korszerűsítése központi kezelésű előirányzatból a Magyar Államkincstár és a Vám- és Pénzügyőrség részére átcsoportosított támogatás (7,9 milliárd forint) az informatikai fejlesztéseket szolgálta.

A külügyi terület 2008. évi kiadása 55,2 milliárd forint, az előző évinél közel 7%-kal magasabb szinten teljesült. Forrás oldalon bevétele 4,2 milliárd forinttal az előző évinél 32%-kal alacsonyabb szinten realizálódott, támogatása - 54,0 milliárd forint - viszont 26%-kal, azaz 11,3 milliárd forinttal haladta meg az előző évi előirányzatot. A kiadások növekedése elsősorban a külképviseleti állomáshelyek bővülése (Minszki, Tbiliszi nagykövetség, Almati főkonzulátus megnyitása), a nemzetközi szervezetekben való szerepvállalásunkhoz kapcsolódó tagdíj fizetési kötelezettség emelkedésének (pl.: NATO hozzájárulás 2,1 milliárd forint támogatástöbblet) következménye. A kiadások döntő hányada a külképviseleti hálózat működését, fejlesztését szolgálta. A költségvetési támogatás biztosította továbbá az Európai Unió, a NATO, valamint a különböző nemzetközi szervezetek felé vállalt kötelezettségeink teljesítését; a Kormányfői Protokoll kiadásait; továbbá a külföldi partnerekkel történő kötött segélyhitelezéshez, befektetés-ösztönzési és kereskedelemfejlesztési projektekhez szükséges forrásokat.

Az alapkutatás kiadásai 65,2 milliárd forintról 62,4 milliárd forintra (4,4%-kal), a támogatások 40,4 milliárd forintról 38,3 milliárd forintra csökkentek (5,2%-kal) a 2007. évi teljesítéshez képest. A támogatás elsősorban a Magyar Tudományos Akadémia (intézményei és programjai), az ECOSTAT, kutatással foglalkozó (köz)alapítványok tevékenységére, illetve nemzetközi tagdíjakra szolgált. Az MTA kutatóintézetei és az ECOSTAT 2007-hez képest jelentős (előbbiek 14%-os, mintegy 3,0 milliárd forintnyi, utóbbi 75%-os, 0,4 milliárd forintnyi) támogatástöbbletből gazdálkodhatott.

A támogatáscsökkenés összege részben az uniós fejlesztésekkel kapcsolatos kiadások és támogatások funkcionális besorolása változásából adódik, egy részük átkerült az „F13.a Többcélú fejlesztési témák tevékenységei és szolgáltatásai” funkcióba. Ugyancsak szerkezeti jellegű változás történt a Kutatási és Technológiai Innovációs Alap kezelésével kapcsolatos feladatokban: az Nemzeti Kutatási és Technológiai Hivatal (NKTH) 2008 folyamán a pályázatkezelési feladatokat részben átadta más intézményeknek (pl. regionális fejlesztési ügynökségek, MAG Zrt.), ezért az NKTH támogatási és kiadási előirányzatai is jelentősen csökkentek.

Az Országos Tudományos Kutatási Alapprogramok (OTKA) forrásainak döntő része 2008-ban is az alapkutatásban jelentős szerepet betöltő állami felsőoktatási intézményi és MTA kutatóintézeti körbe került előirányzat-átadással (tehát nem kifizetésként). Az OTKA teljesítési adataként megjelenő 546,5 millió forint pusztán államháztartáson kívüli szervezetek (vállalkozások, nonprofit szervezetek) támogatását jelenti.

A műszaki fejlesztés kiadásai 53,2%-kal (1,9 milliárd forintról 0,9 milliárd forintra), bevételei 83,0%-kal (1,4 milliárd forintról 0,2 milliárd forintra) csökkentek, a támogatás 42,4%-kal (0,6 milliárd forintról 0,8 milliárd forintra) nőtt. A teljesítési arányok változása a részben a Kohéziós Alapból finanszírozott radarrendszer-fejlesztés befejezésének tudható be. A 2008-ban lezárult projekt utolsó évi finanszírozására már nem elsősorban közösségi forrásból, hanem döntően támogatásból került sor.

Az egyéb általános közösségi szolgáltatások kiadása 65,7 milliárd forint volt, ez 14,5%-os növekedést mutat a 2007. évi teljesítéshez képest (57,4 milliárd forint). A kiadások forrásfedezetének struktúrája 2007. évhez hasonlítva részben módosult. A bevétel 20,0 milliárd forint kismértékben csökkent (1,5 milliárd forinttal), a támogatás teljesítése 47,9 milliárd forint viszont (11,9 milliárd forinttal) 33%-kal növekedett. Ezen növekedés döntően a Közigazgatási és Elektronikus Közszolgáltatások Központi Hivatalának (KEKKH) biztosított többlettámogatásból adódik. Az előirányzatok döntően a KEKKH, valamint a KSH feladatellátását szolgálták.

A védelmi funkcióhoz sorolt központi beruházások, költségvetési szervek és szakmai fejezeti kezelésű előirányzatok teljesített kiadása a költségvetési évben 261,7 milliárd forint volt, amely az előző évhez képest 1,4%-os csökkenést jelent. A támogatások összege 17,9 milliárd forinttal (7,4%-kal) nőtt.

A Honvédelmi Minisztérium prioritásként kezelte a haderő professzionális jellegének megszilárdítását, valamint a nemzetközi szerepvállalásokból (Balkán, Afganisztán, Irak) és a szövetségesi kötelezettségekből adódó feladatok teljesítését.

A haditechnikai fejlesztés területén továbbra is meghatározóak a Gripen vadászrepülőgép bérletével összefüggő különböző fegyverzeti-, elektronikai-, híradó beszerzések és kapcsolódó infrastrukturális beruházások (összesen 27,1 milliárd forint értékben), valamint a gépjármű- (7,7 milliárd forint), illetve a híradó és informatikai területeken (5,4 milliárd forint) folytatódó korszerűsítési programok.

A nemzetközi feladatokra fordított kiadások 34,2 milliárd forintot tesznek ki, melyeken belül kiemelkedő jelentőséggel bírnak a stratégiai légiszállítási képesség kialakításával kapcsolatos C-17-es flotta telepítésével és az ehhez szükséges pápai bázis repülőtér beruházásával, a NATO Informális Védelmi Miniszteri Találkozóval, a devizaellátmány-különbözetek rendezésével foglalkozó 33/2008. (III. 20.) AB határozat végrehajtásával, a válságkezeléssel és békeműveletekkel, valamint a Kanadai repülőgép-vezető képzéssel kapcsolatban felmerült kiadások.

A kiadások változása emellett egyes feladatok finanszírozásának növekedése (pl. a központilag kezelt lakástámogatási előirányzatok, a közhasznú társaságok által ellátandó tevékenységek), valamint a korábbi években megkezdett szervezeti és gazdálkodási korszerűsítési program folytatásának együttes eredménye, amely összességében kismértékű kiadáscsökkenéshez vezetett.

A Nemzeti Fejlesztési és Gazdasági Minisztérium és a Közlekedési, Hírközlési és Energiaügyi Minisztérium a védelmi funkció ellátásához a katasztrófavédelmi, polgári védelmi és nukleárisbaleset-elhárítási feladatok, valamint a védelmi és biztonsági ipar versenyképességének támogatásával járult hozzá.

Az igazságszolgáltatási funkcióba tartozó szervek és fejezeti kezelésű előirányzatok kiadásai mintegy 120,8 milliárd forintot tettek ki 2008-ban, az előző évi teljesítésnél 10,5 milliárd forinttal többet. A 113,6 milliárd forintos támogatás 6,5%-kal, míg a 8,2 milliárd forintot kitevő bevétel 36,1%-kal magasabb az előző évinél.

A kiadások 64,7%-a a Bíróságok, 26,1%-a pedig a Magyar Köztársaság Ügyészsége fejezetnél jelenik meg (a fennmaradó 9,2% pedig a Katonai Ügyészségek, valamint az Igazságügyi Hivatal, Szakértői Intézetek címeken).

A támogatás a Bíróságok esetében 5,4 milliárd forinttal, az Ügyészségnél 2,2 milliárd forinttal haladta meg az előző évi teljesülést. A növekedést a többletfeladatokra (pl. a Bíróságok esetében a cégbírósági többletfeladatokkal kapcsolatos létszámfejlesztés, a bírósági épületek felújításának gyorsítása, az Ügyészségeknél a fekete gazdaság elleni küzdelem, az új épületek működési kiadásai, a biztonság-technikai felszerelések beszerzése) a fejezeti egyensúlyi tartalékból átcsoportosított összeg, továbbá az év közben - elsősorban a legalacsonyabb bírói/ügyészi alapilletmény emeléséhez kapcsolódó - céltartalék terhére történt előirányzat átcsoportosítások eredményezték.

A saját bevételek a Bíróságoknál 27,7%-kal, 7,1 milliárd forintra növekedtek a 2007. évi összeghez képest. Ez az előző évek csökkenő tendenciájával ellentétes folyamatot jelent. A kiszámíthatatlan bevételi mozgás alapja, hogy a Bíróságoknál az alaptevékenység bevétele nagyságát - a bírói függetlenségre figyelemmel - pénzügyi szempontok nem befolyásolhatják. Az Ügyészségeknél 136,9 milliárd forintos bevétel 18,7%-kal alacsonyabb a 2007. évi teljesítésnél; elsősorban az eseti bevételek csökkenése miatt.

A költségvetés biztosította a bírósági, ügyészi szervezet folyamatos működését, a kiegyensúlyozott gazdálkodási feltételek fenntartását. Mindkét szervezetet a személyi jellegű kiadások és járulékok magas aránya jellemzi (a kiadások 79%-a a Bíróságok és 87%-a az Ügyészség esetében). Emellett az előirányzatok felhasználása túlnyomórészt az üzemeltetési kiadások, illetve a fejlesztések (elsősorban egyes bírósági és ügyészségi épületek javítási, épületrekonstrukciós és bővítési munkáinak) finanszírozását szolgálta.

A szolgáltató igazságszolgáltatás területén - a pártfogói felügyelői-, a jogi segítségnyújtási-, az áldozatsegítő-, valamint a kárpótlási-, továbbá a lobbiszervezetek nyilvántartásával kapcsolatos feladatok mellett - kiszélesedett a büntető ügyekben alkalmazható közvetítői tevékenység ellátása. Az igazságügyi szakértők intézményhálózata bővült, új orvosszakértői csoportok jöttek létre a Budapesti- (Szekszárdon), a Szolnoki- (Békéscsabán), valamint a Szombathelyi Orvosszakértői Intézethez (Zalaegerszegen) kapcsolódóan.

A rend- és közbiztonság funkcióba tartozó szervek és fejezeti kezelésű előirányzatok kiadásai összesen 299,2 milliárd forintot tettek ki 2008-ban, ami 52 milliárd forinttal alacsonyabb a 2007. évi teljesítésnél. A csökkenés döntően bevételek csökkenéséből adódik, pl. a külső határok védelmét szolgáló, a Schengen Alapból finanszírozott programok befejezésével kapcsolatos. Ugyanakkor az ágazat költségvetési támogatása összességében több mint 6%-kal, 295,3 milliárd forintra nőtt.

A Polgári Nemzetbiztonsági Szolgálatok (PNSZ) kiadása az előző évi teljesítéshez képest 44,9 milliárd forintra, mintegy 6,9 milliárd forinttal - 18,1% - nőtt. A költségvetési támogatás 44,6 milliárd forintra - 21,8%-kal - emelkedett. A növekmény jelentős részét az illetményváltozás finanszírozása jelentette. Ezen túl a támogatás fedezetet nyújtott objektumvédelmi és egyéb beruházásokra, pénzügyi informatikai rendszerek fejlesztésére, szoftverbeszerzésekre.

A PNSZ-t irányító tárca nélküli miniszter hatásköre 2008-tól a Szervezett Bűnözés Elleni Koordinációs Központ felügyeletével módosult.

A Rendőrség a feladatait - közte az államhatár rendjének védelmével kapcsolatos feladatokat - 2008. január 1-jétől a Határőrséggel integrált szervezetben látta el. Az ebből eredő megtakarításokat a Rendőrség 2008-ban felhasználhatta. A Rendőrség 2008. évi kiadása 245,6 milliárd forint volt, az előző évinél 19%-kal több. A költségvetési támogatás növekedése ennél magasabb, 24%-os volt az előző évhez viszonyítva, ami egyrészt az illetményemelésekre (13. havi, a szakközépiskolai évek beszámítása, kereset-kiegészítés), továbbá a különböző rendőri biztosítási feladatokra nyújtott póttámogatásokból származott.

A rendelkezésre álló források a Rendőrség állományában foglalkoztatott közel 43 ezer főt megillető járandóságokat az előző évinél magasabb szinten biztosították. A személyi juttatásokra kifizetett összeg az előző évihez képest 17%-kal (24,1 milliárd forinttal) nőtt, ami a köztisztviselői illetményalap, valamint a közalkalmazotti illetménytábla emelésével arányos - a többi rendvédelmi szervhez hasonló - illetményemeléseket tett lehetővé az állománynál. Ezen felül növekedett az étkezési hozzájárulás, illetve az önkéntes nyugdíjpénztári támogatás mértéke, emellett mind a hivatásos, mind a köztisztviselői állomány ruházati költségtérítése.

A Rendőrség működési feltételeit az eredeti dologi előirányzat, illetve az év során nyújtott többlettámogatások (7 milliárd forint) biztosították, illetve lehetőséget adtak a 2009. évi felkészülésre is. A felhasználás legjelentősebb tételei: a 2500 szolgálati célú gépkocsi bérleti díja (3,1 milliárd forint), a hajtó és kenőanyagok (2,9 milliárd forint), közüzemi díjak (4,4 milliárd forint). A belső takarékossági intézkedések és a központi költségvetés többlettámogatásának hatására a Rendőrség tartozásállomány nélkül zárta az évet.

Intézményi beruházás keretében megvalósult a Köztársasági Őrezred által vásárolt nagyértékű gépjárművek részbeni kifizetése, különböző szakmai felszerelések (tűzszerész, bombaelleni védőruhák stb.) informatikai eszközök beszerzése.

A büntetés-végrehajtás kiadása az előző évi tényadatokhoz képest 16%-kal, közel 47,6 milliárd forintra nőtt. A növekmény többek között a hivatásos állomány őrzési pótlék illetményelem növelésére, a személyi állomány béremelésére, továbbá a szervezet gazdálkodásának stabilizálásához a dologi kiadásokra nyújtott fedezetet. A többletjuttatások pl. albérleti-, étkezési hozzájárulás javították a szervezet állománymegtartó képességét. A többlettámogatások révén a bv. tartozásállomány nélkül zárta az évet.

Az intézményrendszer kiemelt feladata volt a PPP rendszerben megvalósul bv. intézetek átadásával, beüzemelésével, személyzetének felvételével és kiképzésével kapcsolatos feladatok végrehajtása. A Tiszalöki Országos Büntetés-végrehajtási Intézet (700 férőhely) birtokbavétele 2008 januárjában, a Szombathelyi Országos Büntetés-végrehajtási Intézeté (800 férőhely) március hónapban történt meg. Az új intézetekkel az elhelyezhető fogvatartotti létszám 12 556 főre emelkedett, így az átlagos intézeti telítettségi mutató az előző évihez képest jelentősen (14%-kal), 118%-ra csökkent.

A beruházási forrásokból finanszírozták - többek között - a Bv. Központi Kórház (Tököl) víz-csatornahálózatának teljes rekonstrukcióját, a Sopronkőhidai Fegyház és Börtön melegvíz-ellátásának gázfűtési rendszerűvé történő átalakítását. Megindult az elavult gépjárműpark felújítása, ennek keretében fogvatartotti szállítójárművek beszerzése kezdődött el.

A fogvatartottak foglalkoztatására létrehozott gazdasági társaságok működése, fizetőképessége a költségvetési támogatás, valamint a tulajdonosi intézkedések eredményeként biztosított volt. Ugyanakkor külső gazdasági hatásokból jelentősen (452 fővel) csökkent a fogvatartotti foglalkoztatás.

A tűzvédelmi terület kiadása az előző évi teljesítéshez képest 25,2 milliárd forintra, mintegy 2,7 milliárd forinttal, 9,6%-kal csökkent, 2007-ben ugyanis lezajlott az Egységes Digitális Rádió Távközlő Rendszer eszközkontingens beszerzése (2,9 milliárd forint). A költségvetési támogatás 15,7 milliárd forintra - 10,4%-os növekedéssel emelkedett, főleg az illetményemelésre, a Magyar Tűzoltó Szövetség és az új belépő köztestületi tűzoltóságok támogatására, a mogyoródi épület rekonstrukciójára, a valamint az önkéntes tűzoltóságok 2009. évi felkészülésre nyújtott többletforrásokból. Az Önkormányzati Minisztérium az Európai Unió Szolidaritási Alapjából kapott támogatásból 2008-ban 720,0 millió forintot fordított a Dunán, a Tiszán és azok mellékfolyóin 2006. tavaszán levonult árvizek miatt szükséges beszerzésekre, az elhasználódott eszközök visszapótlására, így a bevétel 15,7 milliárd forintra nőtt.

A Monitoring és Lakossági Riasztó Rendszer kiépítése 2008. évben tovább folytatódott, illetve jelentős feladat volt a Katasztrófavédelmi Szimulációs gyakorlat EU-tagállamok bevonásával.

A tűzvédelmi bírságból származó bevételeket - 4,1 milliárd forint - gépjárműfecskendők, magasból mentő, műszaki mentő, vízszállító, hab-por oltást biztosító cserefelépítmény-konténerek, tűzoltási műszaki mentési szak- és védőfelszerelések beszerzésére és tűzoltólaktanya létrehozására használták fel.

Jóléti funkciók

A felsőoktatás működési és felhalmozási kiadása (az intézmények valamennyi funkciót tartalmazó, valamint a fejezetek központi felsőoktatási kiadása) az előző évi teljesítéshez képest (477,6 milliárd forint) 473,7 milliárd forintra, mintegy 3,9 milliárd forinttal (0,8%) csökkent. Ugyanakkor a támogatás 244,3 milliárd forintra (18,1 milliárd forinttal, 8,0%), a bevétel 241,1 milliárd forintra (2,8 milliárd forinttal, 1,2%) emelkedett. E funkcióhoz a felsőoktatási intézmények képzési és fenntartási feladatait, intézményi és központi infrastrukturális fejlesztéseit (benne a PPP konstrukcióban megvalósított beruházások is), a hallgatók juttatásait, egyéb ösztöndíjakat, felsőoktatási szakmai fejlesztéseket, továbbképzéseket biztosító előirányzatok tartoznak.

A támogatásnövekedés lényegében az OKM felügyelete alá tartozó állami felsőoktatási intézményeknél jelentkezett, de ugyanebben a körben realizálódott a bevétel-növekedés és a kiadáscsökkenés számottevő része. Ezen intézmények bevételi teljesítési adata a 2007. évit 1,7 milliárd forinttal haladja meg.

Az egyéb oktatás funkciót alkotó oktatási intézmények, háttérintézmények, regionális képző központok, alapítványok, közhasznú társaságok, egyes központi köz- és felsőoktatási, szakképzési feladatok, programok működési és felhalmozási kiadása az előző évi teljesítéshez képest (73,2 milliárd forint) 70,0 milliárd forintra, mintegy 3,2 milliárd forinttal (4,4%) csökkent. A támogatás 35,3 milliárd forintra (13,0 milliárd forinttal, 26,9%) csökkent, míg a bevétel 39,4 milliárd forintra (10,2 milliárd forinttal, 34,8%) nőtt. A támogatás csökkenése és a bevétel növekedése döntő részben az e funkcióba sorolt, Nemzeti Fejlesztési Terv keretében megvalósult infrastrukturális fejlesztések forrásstruktúrája természetes változásának következménye (2008-ban uniós források finanszírozták a kiadásokat).

A központi költségvetés egészségügy funkción összesen 181,2 milliárd forint kiadás, 59,8 milliárd forint támogatás állt rendelkezésre.

E funkcióhoz elsődleges a tárcák, az Egészségügyi Minisztérium, a Honvédelmi Minisztérium, a Közlekedés, Hírközlési és Energiaügyi Minisztérium felügyelete alá tartozó intézményeinek költségvetése kapcsolódik. Az Egészségügyi Minisztérium felügyelete alá tartozó gyógyító-megelőző ellátás országos intézmények támogatása 2007-hez képest 1,6 milliárd forinttal csökkent melynek oka az egészségügyi intézményrendszer 2007-ben megkezdett átalakításával függ össze. Több intézmény megszűnt, illetve átalakításra került. A megszűnő intézetek egyes feladatait részben a Fővárosi Önkormányzat egészségügyi intézetei, valamint a fejezet más intézetei vették át.

Az egészségügy funkció tartalmazza továbbá az Országos Tisztifőorvosi Hivatal és intézményei, az Országos Vérellátó Szolgálat támogatását is, mely mintegy 28 milliárd forint volt. Az Országos Vérellátó Szolgálat 2008. évben fél milliárd forint többlettámogatást kapott a vérvételhez szükséges egészségügyi készletek beszerzésére.

A 2008. évi költségvetésben kiemelt szerepet kapott az oltóanyag beszerzésének támogatása, a légimentés-eszközpark, valamint az altató-, lélegeztetőgép monitor bérlésével összefüggő forrás biztosítása mellett sor került a társadalmi szervezetek támogatása (pl. Magyar Vöröskereszt, Rákbetegek szervezetei, köztestületek stb.) is.

A sport és szabadidős tevékenységek és szolgáltatások funkción összesen 20,1 milliárd forint kiadás állt rendelkezése, melyből a sport kiadások összesen 19,2 milliárd forintot tettek ki.

A sport területén - bár a korábbi évekhez képest jelentős változás nem következett be- az állami feladatok ellátására a források biztosítottak voltak. A központi költségvetésben a támogatások jelentős része az Önkormányzati Minisztérium fejezetben állt rendelkezésre (összesen: 18,4 milliárd forint támogatás).

A költségvetés továbbra is támogatást nyújtott az utánpótlás-neveléssel összefüggő feladatokra, a versenysportra (2,9 milliárd forint), a szabadidősportra (1 milliárd forint), sportlétesítmények beruházásaira, illetve azok működtetésére, illetve az új, PPP konstrukcióban létrejött sportlétesítmények szolgáltatási díjához. 2008-ban külön előirányzatként jelent meg a 2008. évi pekingi olimpián és paralimpián való részvétel támogatása, melynek összege 860,0 millió forint, volt.

A Formula 1 világbajnoki futam rendezői jogdíj összegének kifizetésére - a jogtulajdonos FOA, valamint a HS Zrt. közötti szerződés alapján - USD-ben került sor.

A „Kiemelt nemzetközi sportesemények támogatása” fejezeti kezelésű előirányzaton a dollárban fizetendő FORMA-1 jogdíj kifizetését követően - a forint-dollár árfolyam kedvező alakulása miatt keletkezett megtakarításból - 300,0 millió forint a Magyar Köztársaság 2008. évi költségvetéséről szóló 2007. évi CLXIX. törvény 51. § (14) bekezdésében foglaltak alapján átcsoportosításra került a Sport XXI. Program (180,0 millió forint) és a Héraklész program (120,0 millió forint) kiegészítő finanszírozására.

A kulturális tevékenységekre és szolgáltatásokra fordított 2008. évi kiadás 76,7 milliárd forint, ami 6,4%-kal magasabb az előző évben teljesített 72,0 milliárd forintnál. A bevételek 22,4 milliárd forintban realizálódtak, ami a 2007. évi 12,3 milliárd forinthoz képest 82,1%-os többletet jelent. A kiadás- és bevétel-növekedés elsősorban a Kulturális Örökségvédelmi Szakszolgálatnál jelentkezett.

A kulturális terület támogatása 2008-ban 58,9 milliárd forint, ami 2,9 milliárd forinttal (5,2%-kal) magasabb az előző évinél. Közhasznú és gazdasági társaságok feladatainak ellátására 9,8 milliárd forint szolgált. Alapítványok és közalapítványok összesen 8,0 milliárd forint támogatásban részesültek, melyből filmszakmai támogatásokra - a Magyar Mozgókép Közalapítványon keresztül - 4,8 milliárd forint került felhasználásra. A Reneszánsz Év keretében mintegy 1000 esemény támogatására került sor. 1,8 milliárd forint szolgált a központi intézmények - elsősorban közgyűjtemények - rendezvényeire (pl. a Szépművészeti Múzeum Medici-kiállítására). Önkormányzatok, köz(alapítványok), közhasznú és gazdasági társaságok, valamint különböző civil szerveztek 1,9 milliárd forintból valósíthatták meg programjaikat.

Központi beruházásokra az Oktatási és Kulturális Minisztérium 2,3 milliárd forintot fordított, ami 17,6%-kal haladja meg az előző évi 2,0 milliárd forintot. A támogatás döntően a Mátyás-templom rekonstrukciójára szolgált.

Az egyházak tevékenységének támogatására - a személyi jövedelemadó 1%-os rendelkezésére épülő egyházi alapintézmény-működési támogatásra, a hitoktatók díjazására, a kistelepüléseken egyházi szolgálatot teljesítők jövedelempótlékára, közgyűjtemények, az egyházi kulturális örökség rekonstrukciójának és egyéb beruházások támogatására - 2008-ban 17,5 milliárd forint kiadást teljesített a központi költségvetés.

További 9,3 milliárd forint központi költségvetési támogatást jelentett az átadásra nem került ingatlanok után kifizetett járadék.

Humán normatívák alakulása

A köz- és a felsőoktatási, a személyes gondoskodást nyújtó szociális, a gyermekjóléti és -védelmi feladatokat ellátó intézményt fenntartó egyházi jogi személy, társadalmi szervezet, alapítvány, közalapítvány, országos kisebbségi önkormányzat, közhasznú társaság, nonprofit gazdasági társaság, gazdasági társaság és az e feladatokat alaptevékenységként végző egyéni vállalkozó az általa nyújtott humánszolgáltatásokhoz normatív állami hozzájárulásban részesült.

A humánszolgáltatások nem költségvetési intézményi formában történő közoktatási normatív támogatására 61,1 milliárd forint, míg a szociális, gyermekjóléti és -védelmi feladatok ellátására 30,3 milliárd forint normatív támogatást nyújtott a költségvetés.

Mind a közoktatási, mind a szociális, gyermekjóléti és -védelmi feladatokat ellátó egyházi intézmények, mind a közoktatási feladatokat ellátó, országos kisebbségi önkormányzatok által fenntartott intézmények a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban valós oktatott, nevelt gyermekenként, illetve tanulónként 217 000 forint/fő/évben írta elő, a szociális, szociális, gyermekjóléti és -védelmi ellátásban pedig a megállapított normatíva 53,8%-ában. Kiegészítő támogatásra összesen a közoktatásban 25,1 milliárdot, a szociális ellátásban 8,0 milliárdot fordítottak.

Az egyházi fenntartású felsőoktatási intézmények világi képzése, valamint az alapítványi fenntartású felsőoktatási intézmények 2008-ban 8,4 milliárd forint normatív támogatásban részesültek az államilag támogatott hallgatók képzéséhez. Az egyházi felsőoktatási intézmények hitéleti képzésére 2,5 milliárd forintot biztosított a költségvetés. E két nem állami fenntartású intézményi kör hallgatóinak 3,8 milliárd forint hallgatói támogatás került kifizetésre.

Gazdasági funkciók

Tüzelő- és üzemanyag, valamint energiaellátási feladatok funkció (Magyar Energia Hivatal, Országos Atomenergia Hivatal) kiadási előirányzata 5,9 milliárd forint volt, ami az előző évinél 0,9 milliárd forinttal (18,0%-kal) magasabb. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - saját bevételből (5,2 milliárd forint) látták el, a költségvetési támogatásuk 0,8 milliárd forint volt. A kiadások (és annak forrásaként a saját bevételek) növekedése a Magyar Energia Hivatal feladatellátásának bővüléséből adódott, s a dologi kiadások emelését, az eszközök pótlását, valamint új beruházások megvalósítását szolgálta.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 339,1 milliárd forintot tett ki, a 2007. évi teljesítéshez képest 54,2 milliárd forinttal csökkent. A főösszegből az Árfolyamkockázat, EU által nem térített kiadások (28,2 milliárd forint), az EU-s támogatásokkal kiváltott Nemzeti támogatások (10,3 milliárd forint), valamint a kifutó I. Nemzeti Fejlesztési Terv (13,9 milliárd forint) és Sapard támogatásból megvalósuló programok (1,1 milliárd forint) teljesítése. A kiadások a Vidékfejlesztési és halászati programokkal (9,2 milliárd forint), és az egyszeri kiadásként jelentkezett Nemzeti Földalapkezelő Szervezet maradványának átadásával (9,8 milliárd forint) függnek össze. A saját bevétel 153,4 milliárd forint, ez 27,8 milliárd forinttal (15,3%-kal) kevesebb az előző évinél. A támogatás 199,0 milliárd forint, ami 14,3 milliárd forinttal alacsonyabb az előző évinél.

A bányászat és ipar feladatait végző intézmények (Magyar Bányászati és Földtani Hivatal, Magyar Állami Földtani Intézet, Magyar Állami Eötvös Loránd Geofizikai Intézet), valamint a területfejlesztési és építésügyi feladatok és beruházás előirányzatok 2008. évi összes kiadása 5,4 milliárd forint (ebből az intézményeké 3,7 milliárd forint), bevétele 4,0 (intézményé 3,0) milliárd forint, költségvetési támogatása 2,4 milliárd forint. A saját bevételi és támogatási előirányzatok az intézmények geológiai és bányászati hatósági engedélyezési, felügyeleti, ill. tudományos feladatainak, továbbá a magyarországi uránércbánya és más bányák bezárásával, valamint az építésüggyel kapcsolatos szakmai feladatoknak a forrását biztosították.

A közlekedési és távközlési tevékenységek és szolgáltatások funkció kiadása 535,1 milliárd forint, bevétele 183,9 milliárd forint, támogatása 396,3 milliárd forint volt. Összességében a 2007. évi teljesítéshez képest jelentősen csökkent a kiadás (156,8 milliárd forinttal, 77,3%) és a támogatás (131,2 milliárd forinttal, 75,1%). A bevétel ugyanakkor 29,3 milliárd forinttal (119,0%) növekedett. A kiadások csökkenését döntően a gyorsforgalmi úthálózat fejlesztése (67,3 milliárd forint), az Autópálya rendelkezésre állási díj (9,9 milliárd forint), valamint a MÁV Zrt. 110,6 milliárd forintos (2007-ben egyszeri tételként jelentkező tőkeemelése) csökkenése alakította. A bevétel növekedés döntően az Útpénztár (11,9 milliárd forint) és az Új Magyarország Fejlesztési Terv (30,2 milliárd forint) bevétele bővüléséből adódott.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 382,2 milliárd forint, ami 51,1 milliárd forinttal (15,4%-kal) nagyobb a 2007. évi teljesítésnél. A bevételek 192,4 milliárd forintos teljesítése 31,3 milliárd forinttal (19,4%-kal), a támogatások 189,3 milliárd forintos összege 14,5 milliárd forinttal (8,3%) magasabb az elmúlt időszakhoz viszonyítva. A növekedést döntően az Új Magyarország Fejlesztési Terv programjainak (10,4 milliárd forint kiadás, 6,5 milliárd forint bevétel, 6,9 milliárd forint támogatás) elindítása valamint a Megváltozott munkaképességűek foglalkoztatásának támogatása (24,1 milliárd forint kiadás, 20,1 milliárd forint támogatás növekedés) programok befolyásolták.

A környezetvédelem intézményi és ágazati célfeladatainak kiadása 131,0 milliárd forint volt, ami az előző évi teljesítéshez képest 5,8 milliárd forinttal (4,2%-kal) csökkent. A funkcióba tartozó intézmények (Vízügyi és Környezetvédelmi Központi Igazgatóság, Nemzeti park igazgatóságok, Környezetvédelmi, természetvédelmi és vízügyi hatósági szervek, Környezetvédelmi és vízügyi igazgatóságok) 2008. évi kiadásai 68,4 milliárd forintot tettek ki. A kiadások további döntő részét a Kohéziós Alap támogatásából megvalósuló környezetvédelmi projektek pl. a hulladékkezelő programok, a budapesti szennyvíztisztító telep beruházása stb. (45,8 milliárd forint), az I. Nemzeti Fejlesztési Terv (8,1 milliárd forint), valamint az Új Magyarország Fejlesztési Terv (4,2 milliárd forint) kiadási teljesítése okozta. A kiadások csökkenésének oka, hogy az Őrbottyán és térsége csatorna és szennyvízelvezetési rendszer kiépítése (5,1 milliárd forint) 2007. évi egyszeri támogatás volt, továbbá az I. Nemzeti Fejlesztési Terv környezetvédelmi részének kiadása 8,8 milliárd forinttal csökkent a 2007. évi kiadási teljesítéshez képest. Ezen csökkenésen túl a környezetvédelmi és vízügyi igazgatóságok kiadása (6,2 milliárd forinttal) növekedett, kormányzati beruházások és a vízügyi igazgatóságok saját beruházásai megvalósítása miatt.

A 88,9 milliárd forintos bevétel 16,1 milliárd forinttal magasabb az előző évinél, amelynek alakulását a Zöld Beruházási Rendszer végrehajtásának feladatai előirányzaton jelentkező 28 milliárd forint összegű bevétel növekedés (Kiotós bevétel), valamint a Kohéziós Alap támogatásából megvalósuló környezetvédelmi projektek (különböző helyiségekben: Szeged, Kecskemét, Szombathely) megvalósuló közel 10 milliárd forint összegű bevételi csökkenése, továbbá a Nemzeti park igazgatóságoknál realizált mintegy 2 milliárd forint nagyságú bevételi csökkenés befolyásolta.

A 69,3 milliárd forintos támogatás 3,1 milliárd forinttal magasabb az előző évinél. A támogatás növekedését az Új Magyarország Fejlesztési Terv keretében megvalósuló Vizeink jó kezelése program és projekt előkészítésekre fordított kiadások okozták.

2.7. Elkülönített állami pénzalapok támogatása

Az elkülönített állami pénzalapok 2008-ban összesen 32,8 milliárd forint költségvetési támogatásban részesültek, amely 0,4 milliárd forinttal haladta meg az előirányzatot. A többlet támogatás egyrészt a Központi Nukleáris Pénzügyi Alapnál jelentkezett az előirányzat-módosítási kötelezettség nélkül teljesülő előirányzatokra vonatkozó törvényi szabályozás miatt, másrészt a törvényi felhatalmazás alapján a Nemzeti Kulturális Alapnál. A támogatási összegek alaponként részletezve a következők:

- A Kutatási és Technológiai Innovációs Alapról szóló 2003. évi XC. törvény 7. §-ának előírását figyelembe véve a Kutatási és Technológiai Innovációs Alap támogatása 23,1 milliárd forint volt.

- Az atomenergiáról szóló 1996. évi CXVI. törvény 64. § (2) bekezdése rendelkezése értelmében a Központi Nukleáris Pénzügyi Alap értékállóságának biztosítása érdekében 8,4 milliárd forint támogatás lett biztosítva.

- A Szülőföld Alapról szóló 2005. évi II. törvény 4. § (5) bekezdése a) pontja értelmében a Szülőföld Alap 1 milliárd forint támogatásban részesült.

- A Nemzeti Kulturális Alap részére a 2008. évi költségvetésről szóló 2007. évi CLXIX. törvény 68. § (10) bekezdésében kapott felhatalmazás alapján lett megállapítva a 0,2 milliárd forint támogatás.

- A Wesselényi Miklós Ár- és Belvízvédelmi Kártalanítási Alap támogatása pedig 0,1 milliárd forintot tett ki.

2.8. Garancia és hozzájárulás a társadalombiztosítási alapok kiadásaihoz

A társadalombiztosítás két pénzügyi alapjából finanszírozott egészség és nyugdíjbiztosítási ellátások teljes fedezetéhez a munkáltatói és biztosítotti járulék befizetések, valamint a hozzájárulások nem elégségesek. A hiányzó bevételeket a központi költségvetésből átvett és különböző jogcímeken garancia és hozzájárulás összefoglaló névvel megjelenített támogatások biztosítják. Ennek a költségvetési törvényben előirányzott összege 841,3 milliárd forint volt, ami a tervezett bevételi főösszeg 19,5%-a. Az összeg mintegy 63,5%-a 534,2 milliárd forint a Nyugdíjbiztosítási Alap, a további 307,1 milliárd forint az Egészségbiztosítási Alap támogatására szolgált. Év közben a költségvetési törvény 4. és 5. §-a, valamint kormányrendelet és kormányhatározatok alapján közel 4,2 milliárd forint további központi költségvetési támogatáshoz jutott a két pénzügyi alap, ami a működés rendelkezésére álló forrásokat egészítette ki.

A garancia és hozzájárulás jogcímen ténylegesen átadott támogatás, figyelembevéve az említett 4,2 milliárd forintot is, 835,0 milliárd forint, ami a törvényi előirányzatnál közel 6,3 milliárd forinttal kevesebb. Az alrendszer összes költségvetési bevételén belüli arány 19,4%.

Alaponként és jogcímenként részletezve a teljesítés a következő képet mutatja.

A Nyugdíjbiztosítási Alap esetében:

- a magánnyugdíjpénztári tagok kieső járulékbefizéseinek pótlására átadott összeg 330,3 milliárd forint, ami 9,1 milliárd forinttal kevesebb az előirányzatnál. Az alacsonyabb összegű pótlást a Pénzügyi Szervezetek Állami Felügyeletének előzetes adatai és az ezekre, valamint a korábbi időszak évközi folyamataira vonatkozó tapasztalatokra támaszkodó becslés, és a járulékbevételek I-XI. havi alakulása magyarázza.

- a GYES-en, GYED-en, GYET-en és rehabilitációs járadékon lévők utáni nyugdíjbiztosítási járulék megtérítése az előirányzattal megegyezően 38,2 milliárd forint;

- az Alap bevételeinek és kiadásainak kiegyensúlyozására szolgáló támogatás előirányzata 143,4 milliárd forint, a felhasználás ezzel megegyező. A törvényi előírás szerint a december hónap utolsó kincstári napján az összes ellátás kifizetése, és a legutolsó bevétel érkezése után kimutatott egyenleg ismeretében kell a nullszaldó eléréséhez szükséges összeget átutalni. Ennek nagysága maximum az első tizenegy hónapban már átadott összeg és az éves előirányzat közötti különbség lehet;

- a korkedvezmény-biztosítási járulék jogcímen átadott összeg 11,9 milliárd forint, ami mintegy 1,3 milliárd forinttal kevesebb az előirányzatnál. A törvényi előírás szerint 2008-ban a központi költségvetés a munkáltatói fizetési kötelezettség háromnegyed részét téríti meg a Nyugdíjbiztosítási Alapnak figyelembe véve az ezen a jogcímen történő tényleges befizetéseket.

Az Egészségbiztosítási Alap esetében a központi költségvetésből járulék címen átadott pénzeszköz az előirányzattal megegyezően 307,0 milliárd forintot tett ki. A támogatás fizetése a biztosítási jogviszonyból származó jövedelemmel nem rendelkezők után történik.

A támogatások átutalásának évközi ütemezése a jogszabályi előírások szerint történt.

A már említett további közel 4,2 milliárd forint központi költségvetési támogatásból valamivel több, mint 2,3 milliárd forint a Nyugdíjbiztosítási Alap és mintegy 1,9 milliárd forint az Egészségbiztosítási Alap bevételeit növelte. Ezen bevétel-kiegészítések a működési feltételek javítását szolgálták. A jogcímek szerinti bemutatás a két pénzügyi alap költségvetésének un. „fejezeti kötetében” található meg.

2.9. Helyi önkormányzatok támogatása

A helyi önkormányzatok támogatása jogcímen a 2008. évi teljesítés 1421,7 milliárd forint volt, amely a módosított előirányzat 99%-os teljesülését jelenti. A normatív hozzájárulások az előirányzatnak megfelelően alakultak.

A központosított előirányzatok éves felhasználása 143 milliárd forint volt, néhány előirányzat kivételével a módosított előirányzat szerint alakult a teljesítés. Jelentősebb eltérések az alábbi előirányzatok esetében voltak: önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása (22,9%), települési önkormányzati szilárd burkolatú belterületi közutak burkolat felújításának támogatása (módosított előirányzat 39,6%), 2007. évi jövedelemdifferenciálódás mérséklésénél beszámítással érintett önkormányzatok támogatása (136,7%).

Az önhibájukon kívül hátrányos helyzetben lévő önkormányzatok támogatása címen 2008. év során a kifizetés összesen 8,6 milliárd forint volt, amely a módosított előirányzat közel 100%-a.

A címzett és céltámogatások jogcímen az éves felhasználás 34,9 milliárd forint, amely a módosított előirányzat 66,6%-a. A helyi önkormányzatok fejlesztési és vis maior feladatainak támogatása 2008-ban - az előző évi maradványok felhasználásával együtt - 7,3 milliárd forint, amely a módosított előirányzat 53,4%-a.

A vis maior tartalékból 2008. év során 0,6 milliárd forint kifizetés történt, ami a módosított előirányzat 73,8%-a.

A Budapest 4-es metróvonal építésének támogatása 43,5 milliárd forint volt, az előirányzat több, mint két és félszerese.

Év közben összesen 41 új címen keresztül jutott támogatás a helyi önkormányzatok részére. Ezek közül jelentősebbek:

- A 2007. év után járó 13. havi illetmény elszámolása (41,4 milliárd forint),

- Szentgotthárdi gyógyfürdő támogatása (300 millió forint)

- Támogatás a hivatásos önkormányzati tűzoltóságok egyes kiadásaihoz (658,9 millió forint),

- Bölcsődék és közoktatási intézmények infrastruktúra fejlesztése (1,6 milliárd forint).

- Helyi önkormányzatok által fenntartott költségvetési szerveknél foglalkoztatottak eseti kereset-kiegészítése (19,6 milliárd forint)

2.10. Társadalmi önszerveződések támogatása

A társadalmi önszerveződések támogatásának 2008. évi kifizetése 5,2 milliárd forint volt, ami közel 100%-os teljesülésnek felel meg, mind a nemzeti és etnikai kisebbségi szervezetek támogatása, mind a pártok és pártalapítványok, mind pedig az országos kisebbségi önkormányzatok és az általuk fenntartott intézmények támogatása vonatkozásában. Egy esetben történt előirányzat módosítás, mivel a 2004/2008. (I. 24.) Korm. határozat a pártalapítványok részére, az általános tartalék terhére jóváhagyott 60,3 millió forintot.

2.11. A nemzetközi pénzügyi kapcsolatokból eredő kiadások

A nemzetközi pénzügyi kapcsolatokból eredő kiadások - az egyes nemzetközi pénzügyi intézmények részére fizetett alaptőke-hozzájárulások és tagdíjak - teljesített 14,2 milliárd forintos összege 84,2 millió forinttal marad el az előirányzattól. Ennek oka az, hogy a forint árfolyamváltozása, valamint a kamat alakulása miatt a devizában előírt kötelezettségek teljesítése forintra átszámítva esetenként eltér a tervezettől.

2.12. Kormányzati rendkívüli és egyéb kiadások

A kormányzati rendkívüli és egyéb kiadások mérlegsoron 2008-ban 41 milliárd forint, azaz a törvényi előirányzat 88,6%-a került kiutalásra a következő jogcímeken:

Kormányzati rendkívüli kiadások

Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2008. évi költségvetési előirányzata 3,7 milliárd forint volt, a folyósító szerv részére történő átutalás, illetve a jogosultak részére történő kifizetés pedig szintén 3,7 milliárd forintot tett ki. Ez az előző évhez képest mintegy 5,3%-os csökkenést jelentett, melyben az időközben bekövetkezett létszámcsökkenés játszott szerepet. Így az év folyamán havonta átlagosan mintegy 22 ezer fő részesült életjáradékban, ennek átlagos havi összege 13,8 ezer forint volt. A pénzbeli kárpótlás alapösszegének éves emelése a 145/2008. (V. 22.) Korm. rendelet alapján megtörtént.

Az 1947-es Párizsi Békeszerződésből eredő, az 1997. évi X. törvény alapján járó kárpótlási életjáradék esetében a folyósító szerv részére történő átutalás, illetve a jogosultak részére történő kifizetés 2,1 milliárd forintot tett ki, ami megközelítette az előirányzatot. Ez az előző évhez képest mintegy 4,2%-os csökkenést jelentett, melyben alapvetően az időközben bekövetkezett létszámcsökkenés játszott szerepet. Így az év folyamán havonta átlagosan mintegy 11,1 ezer fő részesült életjáradékban, melynek átlagos havi összege megközelítette a 15,3 ezer forintot. Az életjáradékok alapösszegének a költségvetési törvényben előírt emelése megtörtént.

A pénzbeli kárpótlás folyósítási költségeire előirányzott 116 millió forint teljes mértékben kifizetésre került a folyósító Országos Nyugdíjbiztosítási Főigazgatóság részére.

A pénzügyigazgatás korszerűsítésére a költségvetési törvényben előirányzott 7,9 milliárd forintból a teljes összeg átcsoportosításra került. A Magyar Államkincstár részére átcsoportosított 5,4 milliárd forint - többek között - a központosított illetmény-számfejtési rendszer fejlesztését, a Vám- és Pénzügyőrséghez átcsoportosított 2,4 milliárd forint pedig egy központi számítógépterem létrehozását és egyéb informatikai fejlesztéseket szolgált. Az előirányzatról év közben közvetlen kifizetés nem történt.

A volt egyházi ingatlanok tulajdoni helyzetének rendezésére az előirányzat alapján megállapított 9018,5 millió forintból 9008,5 millió forint kiutalásra került, amelyet a volt egyházi ingatlanok tulajdoni helyzetének rendezéséről szóló 1991. évi XXXII. törvény, illetve az ezen alapuló kormányhatározatok alapján az egyházi ingatlanok átadásáért, az ingatlanokról való lemondásért járó kártalanításokra, illetve az ezekkel összefüggő valorizációra fizettek ki. A fennmaradó 10 millió forint kiutalása egy korábban megítélt kártalanítási összeg utólagos csökkentése miatt nem történt meg.

Egyéb kiadások

A felszámolásokkal kapcsolatos állami helytállás miatt 665,9 millió forint (111,0%) volt a költségvetés kiadása 2008-ban.

Szanálással kapcsolatos költségvetési kifizetésre 2008-ban nem került sor.

A magán és egyéb jogi személyek kártérítésére 575,9 millió forintot utaltak át, amely jelentősen elmaradt a tervezettől (38,4%). A legnagyobb tételt a HCV fertőzötteknek egyösszegű kártalanítás, illetve havi járadék formájában kifizetett összesen 312,6 millió forint jelentette.

A védelmi felkészítés előirányzatai többek között az országvédelmi és a vállalt szövetségi feladatok folyamatos ellátására, a fővárosi és megyei védelmi bizottságok működésére, az EU védelmi és biztonsági rendszeréhez történő csatlakozás feladatainak a teljesítésére, illetve a Honvédelmi Tanács és a Kormány speciális működési feltételeinek biztosítására (energiaellátás, biztonsági felülvizsgálat, objektum karbantartás, személyi kiadások stb.) nyújtottak fedezetet. Az ezt szolgáló két előirányzat a Kormány döntése alapján teljes egészében átcsoportosításra került, közvetlen kifizetés erről a sorról nem történt.

A helyi önkormányzatok normatív állami hozzájárulásának elszámolásából eredő kiadási jogcím mintegy 10,4 milliárd forintot tett ki, amely több mint kétszerese az eredetileg tervezettnek. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket. A túlteljesülés fő oka, hogy a 2006. évi CXXVII. törvény 4. számú mellékletének 8. pontja alapján a 2007. évi jövedelemkülönbség mérséklésről történő elszámoláskor megmaradó összeg a kiegészítésben részesülő önkormányzatok között felosztásra került. Az elszámolás során 1288 önkormányzat összesen 6,9 milliárd forintot fizetett vissza, tekintettel arra, hogy iparűzési adóerő-képessége az általa tervezettnél kedvezőbben alakult az év végén. 1016 önkormányzat ugyanakkor összesen 1,5 milliárd forint pótlólagos támogatásban részesült. Így a fennmaradó nettó 5,4 milliárd forint a kiegészítéssel érintett önkormányzatok között felosztásra került, lakosságszámuk és jövedelemkülönbség mérséklési értékhatáruk szorzatának arányában.

A nettó finanszírozással kapcsolatos 2 milliárd forintos kiadás az 1992. évi XXXVIII. törvény (a továbbiakban: Áht.) 63. §-ának (6) bekezdése alapján az önkormányzatok által a nettó finanszírozás keretében előleg módján igénybevett, de januárban inkasszált támogatást tartalmazza.

Az egyéb vegyes kiadások a Magyar Államkincstár pénzforgalmával kapcsolatosan, automatikusan teljesültek az érintett szervek (MNB, Magyar Posta, stb.) intézkedései alapján. Ezzel összefüggésben 3 milliárd forint (83,3%) kiutalása történt meg.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlásokból 9,1 milliárd forintot (96,3%) utaltak át a civil kedvezményezettek javára.

A rendkívüli beruházási tartalék az év közben felmerülő, előre nem látható beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból fejezetek közötti átcsoportosítást állami feladatok ellátáshoz kapcsolódóan a Rendkívüli beruházási tartalék előirányzat átcsoportosításának rendjéről szóló 9/2006. (III. 23.) PM rendeletben meghatározott szervek kezdeményezhettek, míg az előirányzat átcsoportosítása - törvényi felhatalmazás alapján - a pénzügyminiszter kizárólagos jogkörét képezte. Az 500 millió forintos előirányzatból az év folyamán 401,3 millió forint került az érintett fejezetekhez átcsoportosításra, a tényleges felhasználás tehát nem ezen a soron jelent meg kiadásként.

A MEHIB Zrt-nek a központi költségvetés javára behajtott követelések után 2008-ban együttesen 0,3 millió forint összegű jutalékot fizetett az állam, amely jelentősen elmaradt az előirányzattól (7,5%). A korábbi évek biztosítási eseményeihez kapcsolódó behajtási tevékenység eredményeként a kármegtérülés 9 millió forint volt, amely után a vonatkozó jogszabályok alapján a jutalék mértéke a megtérült követelés 5%-ának felel meg.

Az egyéb kiadások között jelent meg a 2004. évi EU csatlakozást megelőző időszakra vonatkozóan vám és importbefizetések bevételeként elszámolt, de az ügyfélnek visszajáró vámbiztosíték és egyéb vámvisszatérítések fedezetére képzett forrás. Az e címen kiutalt 51,2 millió forint lényegében megegyezik az előirányzattal.

Az Áht. 113/A. §-ának (2) bekezdésében foglaltak alapján az Államadósság Kezelő Központ Zrt. (ÁKK) - a 110/2006. (V. 5.) Korm. rendelet 7. §-ában foglaltak szerint - közreműködik az állami kezesség melletti hitelfelvétel, illetve kötvény-kibocsátás előkészítésében. E feladat ellátásáért az ÁKK a központi költségvetés terhére díjazásban részesül. A szakértői díj előirányzata közel 60%-os kezesi keret-kihasználtsággal számolt oly módon, hogy az állami kezesség melletti hitelek felvétele pályáztatással történik, amely esetben az ÁKK-nak a tőkeösszegére vetítve 0,025% díjat kell fizetni. Ezzel szemben 2008-ban mindössze egyetlen hitel pályáztatására került sor, az Advertum Kft. 5,2 milliárd forint tőkeösszegű hitelének pályáztatásához kapcsolódóan részesült az ÁKK 1,6 millió forint összegű szakértői díjban, amely az előirányzat 6,1%-ának felelt meg.

Az Áht. 33/A. §-ának (8) bekezdése szerint az egyedi kezességvállalások esetében költségvetési bevételként a kezesi díj felső határának megfelelően számított összeget kell elszámolni. Amennyiben a Kormány nem a lehetséges maximális kezesi díjat állapítja meg, az elengedett résznek megfelelő összeget költségvetési kiadásként kell elszámolni (az Áht. 33/A. §-ának (9) bekezdése alapján). Az előirányzat a kezesi keret közel 60%-os kihasználtságával és a lehetséges maximális kezesi díj felének elengedésével számolt. Ezzel szemben a Kormány 2008. év során egyetlen esetben engedte el a kezességvállalási díjat: az állami kezességgel érintett 800 millió forintos tőkeösszeg után 16 millió forintot kellett volna fizetnie a Zalabaromfi Zrt. által termeltetett élőpulyka-állományt felvásárló és feldolgozó társaságoknak. Az állami kezesség melletti hitel felvétele és a kezességvállalási szerződés megkötése azonban nem történt meg, azaz az állami kezesség nem jött létre, így az elengedett díj elszámolására sem kerülhetett sor.

A K-600 kormányzati hírközlési rendszer működtetésére 369,6 millió forint, azaz az előirányzat 92,4%-a került átutalásra. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

2.13. Állami kezesség és viszontgarancia érvényesítése

A 2008. évi költségvetési törvény 34-44. §-ai határozzák meg az állam által vállalható kezesség és viszontgarancia vállalásának lehetőségeit. Az alábbiak a törvényi rendelkezések sorrendjében mutatják be a kezesség-állományokat, a törvényben jóváhagyott kezesi, illetve viszontgarancia keretek kihasználását és az egyes kezesség-, viszontgarancia-típusok kapcsán a beváltásokat.

Az állam által vállalt kezesség és viszontgarancia érvényesítésére a 2008. évi költségvetés 19,3 milliárd forint összegű előirányzatot tartalmazott kilenc alcímre bontva.

A tényleges kifizetés 17,1 milliárd forint volt. Az előirányzattól elmaradó teljesülés alapvető oka, hogy az egyedi kezességek kapcsán tervezett beváltás, valamint az Eximbank Zrt. és a Mehib Zrt. beváltásai lényegesen kedvezőbben alakultak.

1. A költségvetési törvény 34. § (1) bekezdésének felhatalmazása alapján 150 milliárd forint keret mértékéig vállalhatott a Kormány egyedi kezességet 2008-ban. A Kormány e keret terhére három kezességet vállalt összesen 14 milliárd forint összegben, amely a lehetséges vállalási összeg 9%-a.

A Kormány határozata alapján vállalt kezességek tételes bemutatását a XII. Törvényekben előírt beszámolási és tájékoztatási kötelezettségek c. fejezet 3. pontja tartalmazza.

2008-ban egyedi kezesség beváltás címén 3,1 milliárd forintot fizetett az állam a Profi Liga Kft. által - a labdarúgás fejlesztésének céljára - kibocsátott kötvényhez vállalt sortartó kezesség érvényesítése miatt.

2. A költségvetési törvény 35. §-ának felhatalmazása alapján 150 milliárd forint összegű állomány mértékéig vállalhatott a pénzügyminiszter - az Oktatási és Kulturális Minisztérium miniszterének javaslatára - 2008-ban kiállítási garanciát. E felhatalmazás alapján 10 kiállításhoz kapcsolódva történt garanciavállalás, melyeket az általános indokolás mellékletei között szereplő, „Kiállítási garancia-vállalások 2008. évben” című táblázat mutat be részletesen. (A vállaláskori érték a kiállítási garancia vállalásáról szóló, a pénzügyminiszter által kibocsátott kötelezvény aláírásának napján érvényes árfolyamon számított érték.) A költségvetési törvényben 2008. évre meghatározott keret a korábbi években vállalt és még élő állomány és az újonnan vállalandó kötelezettségek együttesére értendő. A 2008. évi keretkihasználtsága - a 2007. évről áthúzódó állomány figyelembe vételével - nem lépte egyszer sem túl az állományi mértéket. A kiállítások csak néhány hónapig láthatóak, így a keretet megszűnésük után nem terhelik tovább. A garancia-állományok 2008. év végi adatai az eltérő árfolyam miatt nem egyeznek meg a vállaláskori értékkel.

E kiállítási garanciavállalások a 2008. évben 15 millió forint körüli összegre becsülhető biztosítási díj megtakarítást jelentettek a kiállító múzeumoknak (és közvetve az államnak).

Kiállítási garancia érvényesítésére 2008-ban nem került sor.

3. Kereten kívüli kezességet, illetve a nemzetközi fejlesztési intézményekkel szemben [Áht. 33. § (1) bekezdés b) pont] egy garanciát vállalt a Kormány 2008-ban 39 millió euro összegben (a Korm. hat. napján érvényes árfolyamon számítva 10,4 milliárd forint).

Nemzetközi fejlesztési intézmények hiteleiért vállalt garanciák érvényesítésére 2008-ban nem került sor.

4. A Magyar Fejlesztési Bank Zrt. (MFB) ügyleteiért három módon vállalhatott a Kormány kezességet, illetve garanciát (költségvetési törvény 36. §). Forrásszerzési hiteleiért és kötvénykibocsátásaiért 1200 milliárd forint, harmadik fél javára vállalt készfizető kezességeiért, bankgaranciáiért, illetve hitelnyújtásaiért 400 milliárd forint, továbbá az általa finanszírozott ügyletekhez kapcsolódó hosszú lejáratú euróban meghatározott hitelek árfolyamkockázatára 1200 milliárd forint összegben.

Költségvetési kereteinek teljes kihasználtsága: 

 

 Keret(millió forint)

 Vállalási tényadat(millió forint)

 Keret-kihasználtság

 Éven túli forrásbevonás

 1 200 000,0

 833 249,0

 69,4%

 Készfizető kezesség, bankgarancia

 400 000,0

 99 090,0

 24,8%

 Árfolyam-fedezeti megállapodás

 1 200 000,0

 1 062 181,0

 88,5%

2008-ban öt jogszabályi kezesség vállalására került sor. A Kormány határozata alapján vállalt ezen kezességek tételes bemutatását is a XII. Törvényekben előírt beszámolási és tájékoztatási kötelezettségek c. fejezet 3. pontja tartalmazza.

Az MFB 2008. évi hitelezési tevékenységének nagy részét a meglévő és néhány újonnan bevezetett hitelprogram adta.

- „Sikeres Magyarországért” Vállalkozásfejlesztési Hitelprogram

- „Sikeres Magyarországért” Önkormányzati Infrastruktúra-fejlesztési Hitelprogram

- Új Magyarország Agrár Fejlesztési Hitelprogram

- Új Magyarország Agrár Forgóeszköz Hitelprogram

- Gabona Forgóeszköz Hitelprogram

- „Sikeres Magyarországért” Bérlakás Hitelprogram

- Pályamódosító Hitelprogram

- „Sikeres Magyarországért” Lakossági Energiatakarékossági Hitelprogram

- GLOBAL Fejlesztési Hitelprogram

- Új Magyarország Önkormányzati Infrastruktúrafejlesztési Kötvény-finanszírozási Program

- Új Magyarország TÉSZ Forgóeszköz Hitelprogram

A fenti hitelprogramok keretében befogadott kérelmek értéke 523 milliárd forint volt. A bank 454 milliárd forint összértékű kérelmet hagyott jóvá az egyes programok meghirdetése óta. A hitelprogramok keretében jóváhagyott hitelek döntő hányada, mintegy 95%-a kereskedelmi bankok közvetítésével folyósított refinanszírozási hitel, amelyek elérhetők a piac valamennyi résztvevője számára.

A bank 2008. évben a költségvetési törvény 36. § (2) bekezdése alapján a 1056/2006. (VI. 7.) Korm. határozathoz kapcsolódóan 832,1 millió forint értékben váltott be garanciát.

Az adósokkal szemben a behajtást az APEH végzi.

5. Az Eximbank Zrt. tevékenységét két jogcímen nyújtott állami garanciakeret segíti:

A forrásszerzés céljából a kül- és belföldi hitelintézetektől elfogadott betétek és felvett hitelek, valamint kibocsátott kötvények együttes állományára rendelkezésre álló - költségvetés által garantált - keret összege 2008. évben 220 milliárd forint volt [költségvetési törvény 38. § (1) bekezdés]. A bank e limitet 82%-ban használta ki, amely magasabb a korábbiaknál. 

 

 2006. 12. 31.

 2007. 12. 31.

 2008. 12. 31.

 jóváhagyott keret (millió forint)

 220 000

 172 000

 220 000

 tény (millió forint)

 97 965

 141 175

 180 379

 kihasználtság

 44,5%

 82%

 82%

A bank által bevont források állománya 2008 év folyamán egyetlen napon sem haladta meg a költségvetési törvényben meghatározott mértéket.

Az Eximbank Zrt. által a központi költségvetés terhére vállalt exportcélú garanciaügyletek állománya 2008. december 31-én legfeljebb 80 milliárd forint lehetett (költségvetési törvény 38. § (2) bekezdés). A bank által kibocsátott állami hátterű garanciaállomány az év végén a keret 48%-át tette ki. 

 

 2006. 12. 31.

 2007. 12. 31.

 2008. 12. 31.

 jóváhagyott keret (millió forint)

 80 000

 80 000

 80 000

 tény (millió forint)

 38 494

 31 612

 37 960

 kihasználtság

 48,1%

 39,5%

 47,5%

A bank által vállalt garanciaügyletek állománya 2008. év folyamán egyetlen napon sem haladta meg a költségvetési törvényben meghatározott mértéket.

A garancia-állomány első féléves visszaesését néhány nagy garancia kifutása okozta, 2008-ban összességében 84 garancia és keret szűnt meg 18,6 milliárd forint értékben, illetve 50 új garanciát nyújtott a bank 11,4 milliárd forint értékben, és 22 új garancia-keretet nyitott 18,6 milliárd forint értékben.

2008-ban garancia beváltására nem került sor, azonban egy korábbi garancia árfolyam-különbözetének elszámolásaként 0,8 millió forint kifizetés történt az Eximbank Zrt. felé.

6. A MEHIB Zrt. nem-piacképes, költségvetési hátterű biztosítási állományának felső határát 350 milliárd forintban állapította meg a 2008. évi költségvetési törvény 38. §-ának (3) bekezdése. A keret kihasználtsága 2008-ban a MEHIB Zrt. állományára vetítve (ígérvény + szerződésállomány + fedezetbevett állomány, valamint a rövid lejáratú ügyletekre vonatkozó maximális kötelezettséget figyelembe véve) 48%-ot tett ki. 

 

 2006. 12. 31.

 2007. 12. 31.

 2008. 12. 31.

 jóváhagyott keret (millió forint)

 250 000

 250 000

 350 000

 tény (millió forint)

 106 653,2

 135 266,5

 169 337

 Kihasználtság

 43%

 54%

 48%

A MEHIB Zrt. költségvetési hátterű biztosítási állománya 2008. év folyamán egyetlen napon sem haladta meg a költségvetési törvényben meghatározott mértéket.

A biztosítási állomány 2008. őszéig folyamatos növekedést mutatott, az utolsó negyedévben azonban a világgazdasági válság hatására a MEHIB Zrt. felfüggesztette az orosz és FÁK-országokbeli relációba irányuló ügyleteket.

A költségvetési hátterű, nem-piacképes kockázatú biztosítási tevékenységgel kapcsolatos kárfizetésekre a 2008. évi költségvetés 800 millió forint kiadási előirányzatot tartalmazott. A tárgyévben a kárfizetés csupán 0,4 millió forintot tett ki, egy KKV ügylet kapcsán. A kedvező kárfizetési adat azzal magyarázható, hogy a biztosítottakkal sikerült a biztosító tudomására jutott kárveszélyes ügyleteket megfelelően rendezni.

Az elmúlt időszakban kibontakozott globális pénzügyi válság súlyosan érinti a MEHIB Zrt. legfőbb piacait jelentő Oroszországot, Ukrajnát és a többi FÁK országot is, de 2008. évben még nem került sor kárfizetésre ebben a relációban.

7. A kis- és középvállalkozások támogatását, hitelezésük javítását szolgáló keret - a Garantiqa Hitelgarancia Zrt. (HG Zrt.) költségvetési viszontgaranciával támogatott kezességvállalási kerete - 2008-ban 450 milliárd forintra emelkedett (költségvetési törvény 39. § (5) bekezdés). A HG Zrt. év végi kezességvállalási állománya az alábbiak szerint alakult: 

 

 2006. 12. 31.

 2007. 12. 31.

 2008. 12. 31.

 jóváhagyott keret (millió forint)

 300 000

 400 000

 450 000

 tény (millió forint)

 257 642

 317 122

 361 800

 kihasználtság

 86%

 79%

 80%

A HG Zrt. kezességvállalási állománya 14%-kal növekedett az előző évhez viszonyítva. A portfolióban továbbra is jelentős a Széchenyi Kártya hitelek összege (107 milliárd forint), arányuk azonban csökkent. A szerződésszám mérséklődött, ugyanakkor a vállalkozások által felvett kártyahitelek átlagos összege 6,6-ról 7,0 millió forintra emelkedett.

A HG Zrt. tevékenysége egyes új garanciatermékek (lízing-, faktoring garanciák) területén a vártnál kisebb kereslet mellett csökkent, a kezességvállalás 2 milliárd forint lett ebben a termékcsoportban.

A HG Zrt. 2008-ban több mint 1200 beváltásnál közel 16 milliárd forint kezességet fizetett ki. A kifizetett garanciák volumene több mint 6 milliárd forinttal nőtt a megelőző évihez képest, és két év alatt több mint megduplázódott. Így az ehhez kapcsolódó költségvetési viszontgarancia előirányzat (9,2 milliárd forint) is túlteljesült, összességében 10,9 milliárd forint lett.

A beváltások számának és összegének növekedése a hazai gazdasági környezet kkv-k számára kedvezőtlenebbé válásával magyarázható. Több esetben tapasztalható volt, hogy korábban sikeresen garantált ügyfeleknél is beváltásra került sor, mivel vevőik fizetési képessége romlott, továbbá számos esetben megfigyelhető a piacvesztés miatti gazdálkodási problémák fellépése is. A beváltások közel negyede a Széchenyi Kártyához kapcsolódott (23%). E terméknél az év döntő részében viszonylag csekély volt a beváltások havi összege, szeptembertől viszont már növekedést mutatott.

8. Az Agrárvállalkozási Hitelgarancia Alapítvány által a központi költségvetés terhére vállalt készfizető kezesség állománya az alábbiak szerint alakult (költségvetési törvény 40. § (6) bekezdése): 

 

 2006. 12. 31.

 2007. 12. 31.

 2008. 12. 31.

 jóváhagyott keret (millió forint)

 120 000

 120 000

 120 000

 tény (millió forint)

 50 806

 50 662,6

 56 585

 kihasználtság

 42%

 42%

 47%

A 2008. év végére 5869 szerződése volt az Alapítványnak 94 milliárd forint összegben, melyhez 56,6 milliárd forint kezesség kapcsolódott.

Az Alapítványhoz 2008-ban 2628 új kezességi kérelem érkezett 67,8 milliárd forint összegben. Az Alapítvány a kérelmek nagy részét elfogadta, amely 60,8 milliárd forint összegben növelte a kötelezettségek állományát. Az átlagos kezességvállalási mérték 60,6% volt. Az elfogadott kérelmek számához képest az elutasítások aránya az előző évhez (3%) képest némi növekedést mutat (4,7%). Az elutasítások oka döntően az Üzletszabályzat által előírt fedezeti követelménytől való elmaradás, továbbá jogi jellegű kizáró okok fennállása volt.

Míg a korábbi években a kezességi kérelmek hitelcél szerinti megoszlását vizsgálva megállapítható volt a vidékfejlesztési célú hitelek dominanciája, addig 2008-ban ez a tendencia megfordult és egyre inkább teret nyertek a mezőgazdasági és a közvetlen mezőgazdasági termékfeldolgozáshoz kapcsolódó élelmiszeripari célú hitelek kezességi igényei (ez utóbbi „agrárkezességi kérelmek” 2008-ban szám szerint már 72%-ot képviseltek).

A pénzintézetek gyakorlata alapján a piaci bővüléssel járó kockázatok mind nagyobb mértékben a kezességvállaló intézményekre tevődtek át (tehát a pénzügyi intézmények áthárították a kockázatot az Alapítványra).

A költségvetés tervezésekor az Alapítvány 2008-ra a beváltások növekedésével számolt. A 2007. évi 413,8 millió forint összegű viszontgaranciával szemben 2008-ban már 676,7 millió forintot kellett teljesíteni a költségvetésnek. A növekedés a tervezett mértéket (1,1 milliárd forint) nem érte el.

Míg 2006 előtt a kisebb összegű hitelek bukása volt a jellemző, addig 2006-tól a beváltások között egyre több a nagyobb összegű beváltás. Az Alapítvány teljes működési időtartamát tekintve a 2008. évi beváltások összege volt a második legmagasabb a 2000-ben realizált 1,3 milliárd forint összegű beváltás után. A legtöbb beváltásra az állattenyésztési (azon belül is a baromfi és sertéságazatban), valamint az élelmiszer kereskedelmi ágazatban került sor.

9. A 2008. évi költségvetési törvény 41. §-a szerint állami kezesség áll fenn a Diákhitel Központ Zrt-nek (továbbiakban DK) a diákhitel rendszer finanszírozására felvett hiteleiből, illetve kibocsátott kötvényeiből eredő fizetési kötelezettségei mögött.

A DK 2008-ban 17 600 új ügyfélnek folyósított hitelt. A hallgatói hitelrendszer indulásától összesen több mint 266 700 hallgató részesült diákhitelben, az érvényes szerződéssel rendelkező ügyfelek száma 2008 végén 215 ezer volt. 2008-ban a folyósított hitelek összege megközelítette a 21 milliárd forintot, év végére a hallgatói hitelállomány elérte a 181,4 milliárd forintot. 2008 végén a törlesztési szakban lévők száma meghaladta a 106 ezer főt, ez az előző évhez viszonyítva 11%-os növekedést jelent. A hátralékos ügyfelek aránya nem növekedett. A DK 4 182 ügyfélnek mondta fel a szerződését a lejárt követelés mértéke miatt és 2 851 fő tartozásának végrehajtását kérte az APEH-től.

A DK 2007. szeptember - 2008. december időszakra vonatkozó finanszírozási tervét a pénzügyminiszter 2007. június 27-én hagyta jóvá. A kötvényaukciókon tapasztalható hozamemelkedés és a kereslet elapadása miatt 2008 nyarán a DK további forrásbevonási lehetőségeket keresett. A finanszírozási terv módosításának 2008. július 31-én történt jóváhagyását követően a DK megemelte a 10 milliárd forintos készenléti hitelkeretét 25 milliárd forintra és új hitelkeret megállapodást írt alá 20 milliárd forint összegre 5 év futamidővel a Magyar Fejlesztési Bank Zrt-vel. A DK adósságállománya 2008 végén:

1. Magyar Fejlesztési Bank Zrt. I.: 49,89 milliárd forint,

2. Magyar Fejlesztési Bank Zrt. II.: 20,00 milliárd forint,

3. Európai Beruházási Bank: 36,41 milliárd forint,

4. Kötvények: 64,44 milliárd forint.

A diákhitelek refinanszírozását szolgáló kötelezettségek teljes összege 2008. december 31-én 170,74 milliárd forint volt.

Kezesség beváltására a DK forrásbevonásai kapcsán 2008 végéig nem került sor.

10. Az állami támogatással felvett agrárhitelek nagy része hosszú lejáratú - nem ritkán 15-20 éves futamidővel. Az EU illetékes Bizottsága az FVM által bejelentett konstrukciók vonatkozásában nem élt kifogással, így az állam által vállalt kötelezettségek 2017-2025-ig (kamattámogatás esetén 2027-ig) fennállhatnak. A 2008. december 31-ei állományi adatok alapján a támogatott hitelösszeg 124,2 milliárd forint, a kapcsolódó kezesség 20,6 milliárd forint volt. Ezen felül az ágazat 17,2 milliárd forint nem támogatott MFB hitellel rendelkezik.

A 2008. évi költségvetési törvény 42. § (1) bekezdése a családi gazdálkodók és más mezőgazdasági kis- és középüzemek kedvezményes hitelezéséhez kapcsolódó kamattámogatásról és állami kezességvállalásról szóló 317/2001. (XII. 29.) Korm. rendelet (a továbbiakban: R.) alapján felvett hitelhez állami készfizető kezességet biztosított. Az e hitelekhez kapcsolódó hiteldíj meghatározásáról és az állami kezességvállalásról szóló 52/2008. (III. 14.) Korm. rendelet kimondja, hogy a 2002-2003-ban megkötött hitelszerződésekhez nyújtott a fennálló tőkeösszeg 60%-ára vonatkozó, kezességvállalási díjfizetési kötelezettségtől mentes állami kezességvállalás, valamint az R. alapján nyújtott kamattámogatás folyamatban levő támogatásnak minősül. A hiteldíj mértéke a hitelek lejáratáig változatlanul 7,01%. A R. alapján 2008. december 31-én 39,7 milliárd forint hitelállományt jelentett a bank, melyhez 10,5 milliárd forint állami kézfizető kezességállomány kapcsolódott.

Az agrárgazdasági kezességérvényesítés miatt 2008. évben a költségvetés - a tervezett összegnek mindössze 43%-át kitevő - 620,1 millió forintot fizetett.

A beváltások legnagyobb részét a Hajdú-Bét, Parmalat, Novofarm beszállítói hitelek kezességérvényesítése (mintegy 305,6 millió forint), valamint az ún. családi gazda hitelekhez kapcsolódó beváltás (252,5 millió forint) tette ki.

Az agrárkezességek vonatkozásában a tervezettnél alacsonyabb beváltási arányt az alábbiak okozták:

- a termelők kedvezőbb hitel-törlesztési hajlandósága (2008-ban több mint 83 milliárd forint hitelt fizettek vissza),

- az ún. családi gazda hiteleknél az elindított beváltások elbírálásának időigénye, valamint az állami kezességet megerősítő szabályok [2008. évi költségvetési törvény 42. § (1), 52/2008. (III. 14.) Korm. rendelet].

11. Az állam a közszférában foglalkoztatottak számára - 7 ágazati törvény (köztisztviselői, közalkalmazotti, fegyveres, stb.) alapján - valamint a fiatalok otthonteremtése érdekében a lakáscélú hitelekhez jutást kezességvállalással könnyíti meg (ún. lakáskezesség). A két típusú lakáskezesség állomány alakulása eltérő tendenciát mutat. A közszféra lakáshiteléhez kötődő kezességállomány a 2007. év végéhez képest 5%-kal csökkent. A csökkenést a köztisztviselői és közalkalmazotti állomány hiteleinek alakulása okozta, a közszféra más területein stagnált az államilag garantált állomány. A fiatalok lakáskölcsönéhez (fészekrakó program) kapcsolódó kezesség-állomány növekedése viszont folytatódott 2008-ban is, a garantált hitelrész állománya 2007. év végéhez képest 6%-kal növekedett.

Az összes állami kezességgel biztosított lakáscélú hitelállomány bankok közötti megoszlása a következő:

- OTP Jelzálogbank: 74,6%,

- OTP Bank: 5,9%,

- FHB Jelzálogbank: 6%;

- CIB Bank: 5,4%,

- a maradék 8,2%-on 12 hitelintézet osztozott.

A közszféra lakáskezessége kapcsán 2008-ban 583,5 millió forint beváltást érvényesítettek a hitelintézetek. A beváltott szerződés szerinti összeg 0,5 millió forint és 15,0 millió forint között szóródik. A köztisztviselői hitelek esetében az állománycsökkenés részben a tervezettnél magasabb beváltással is összefügg, a beváltási előirányzat több mint kétszerese a tervezettnek. A fészekrakó program kapcsán 2008-ban 459,4 millió forintot tett ki a kezességbeváltás, amely összeg több mint ötszöröse a tervezettnek.

12. A Kormány 2007-ben rendeletben módosította a Pályamódosító Hitelprogram keretében igényelhető hitel feltételeit, lehetővé téve a kormányzati létszámcsökkentés és átszervezések révén az igazságügyi intézményekből elbocsátott igazságügyi alkalmazottak számára is a hitel felvételét. Pontosították a kedvezményes hitelt igénylő egyéni vállalkozók körét is. A hitelprogram keretében nyújtott kedvezményes kamatozású hitel állami támogatásnak (csekély összegű támogatásnak), formáját tekintve kedvezményes kamatozású hitelnek minősül. Figyelemmel arra, hogy a csekély összegű támogatásokra új uniós rendeletet kell alkalmazni (1998/2006/EK rendelet), így a hitelprogram feltételrendszerét az MFB az új jogszabály előírásainak megfelelően módosította.

A program keretében 2008. végéig összesen 45 kérelem érkezett 124 millió forint összegben, amelyből 41 kérelmet hagyott jóvá a bank, melynek összege 112 millió forint. A 2008. évben beérkezett 20 új igény összege 55 millió forint volt. Ebből 18 szerződés született összesen 48 millió forint értékben. A kihelyezett hitelek értéke 2008. december végén 99 millió forint volt, így a hitelprogram 20 milliárd forint összegű kerete meglehetősen alacsony kihasználtságot mutat.

2.14. Adósságátvállalás

A 2008. évi költségvetési törvény felhatalmazása alapján, együttesen 1,1 milliárd forint összegű kiadást számolt el tartozás-elengedésből eredően.

Az Országgyűlés elengedte a Várpalota és Régiója Környezetvédelmi Rehabilitációs Programra létrehozott céltársulásnak (Várpalota, Berhida, Pétfürdő, Öskü, Ősi, Tés, Balatonalmádi) a Programban meghatározott beruházáshoz kapcsolódó, 2008. év folyamán esedékes kölcsöntartozások 50%-át. A követelés-elengedésként elszámolt kiadási összeg - a felhatalmazásnak megfelelően - 130,7 millió forintot tett ki.

Az Országgyűlés lemondott a Magyar Államot megillető, a Magyar Exporthitel Biztosító Zrt. által kezelt biztosítási kötvények alapján keletkezett kárkintlévőség jellegű állami követelésekről. Az előirányzott 1 068,0 millió forint összegű követelés-elengedés kiadása ténylegesen, az árfolyamváltozás következtében 991,5 millió forintot tett ki.

2.15. Hozzájárulás az EU költségvetéséhez

Az EU költségvetését illető hozzájárulási kötelezettség 2008. évi összege 210,6 milliárd forintot tett ki, mely összeg a 2008. évre jóváhagyott előirányzat (205,3 milliárd forint) 102,6%-a. A magasabb teljesítést két tényező eredményezte. Egyrészt a 2007. december 31-i Ft/euro középárfolyam (253,73 Ft/euro) - mely árfolyamon hozzájárulási kötelezettségeinket teljesíteni kellett - magasabb volt a tervezésnél prognosztizálthoz képest (248 Ft/euro). Másrészt, annak ellenére, hogy a 2007. évi közösségi költségvetés többlettel zárt (ami csökkentőleg hatott a 2008. évi hozzájárulásra); az áfa- és GNI egyenlegek korábbi évekre tekintettel történő kiigazítása, valamint a közösségi költségvetés bevételi adataira vonatkozó prognózisok évközi frissítése összességében mégis a magyar hozzájárulás növelését eredményezte.

VI. Az államháztartás központi alrendszerei hiányának finanszírozása, az államadósság kezelése

1. A központi alrendszerek finanszírozása

Makrogazdasági és finanszírozási környezet 2008-ban

2008 egészében az állampapír-piacon a rövid és a hosszú oldalon egyaránt hozamemelkedés ment végbe. Tavasszal világszerte jelentősen csökkent a likviditás az értékpapírpiacokon, s a magyar állampapír-piacon is több alkalommal feszültségek jelentkeztek, továbbá az első félévben összesen 100 bázispontos jegybanki kamatemelésre került sor, ami jelentős mértékben növelte a forinthozam-szintet. A harmadik negyedévben átmenetileg stabilizálódott az állampapír-piac, s a hozamszint is valamelyest mérséklődött. Ősszel azonban a likviditási válság a fejlett piacokon tovább mélyült, s a hazai állampapír-piacon - több régiós, illetve fejlett ország állampapírpiacához hasonlóan - eltűnt a vásárlói oldal. A hozamok mind a rövid, mind a hosszú lejáratokon jelentősen emelkedtek. E folyamatokra reagálva a jegybank október végén 300 bázispontos jegybanki kamatemelést hajtott végre. A piacot a Kormány és a Magyar Nemzeti Bank intézkedései, továbbá az Európai Központi Bank, valamint az Európai Bizottság, a Nemzetközi Valutaalap és a Világbank által nyújtott hitelcsomag stabilizálták, ami elsősorban a hosszú hozamokat mérsékelte a válság tetőpontján tapasztalható szinthez képest. A hozamgörbe inverzitása eközben nőtt. November végétől a jegybank kis lépésekben összesen 150 bázisponttal csökkentette az alapkamatot, s felerősödtek a további kamatcsökkentésre irányuló piaci várakozások. A rövid hozamok ennek hatására mérséklődtek, s a hosszú és rövid hozamok közötti különbség az év végére lecsökkent.

A rövid oldali referenciahozamok 2008 decemberének végén az egy évvel korábbihoz képest 1,5 százalékponttal magasabban álltak. A 2008-ban tapasztalt hozamemelkedés mértéke meghaladta a 2007 során tapasztalt 0,5 százalékpontos hozamcsökkenést. Az éven túli lejáratok esetében a 3 és 5 éves lejáraton 2,0 százalékponttal, a 10 és 15 éves lejáratokon 0,9-1,2 százalékponttal emelkedtek 2008. év egészében.

Az aukciós hozamok alakulása lényegében a referenciahozamok mozgását követte. A 3-12 hónapos aukciós hozamok 1,4-2,0 százalékponttal emelkedtek az év végéig. A 3 éves lejáraton 1,4 százalékponttal, az 5 éves lejáraton 1,6 százalékponttal, a 10 éves lejáraton 1,9 százalékponttal emelkedett a hozam 2008 őszéig. A 15 éves lejárat esetében az utolsó 2008. évi aukció átlaghozama 0,9 százalékponttal volt magasabb a 2007 decemberi aukcióhoz viszonyítva. A válság következtében 2008 október végétől nem került sor államkötvény-aukcióra, a diszkont kincstárjegy aukciók ugyanakkor folyamatosak voltak.

2008 folyamán a forint árfolyama az előző évekhez képest az év eleji és végi rövidebb időszakokon kívül nagyon erős volt. Az év során május közepéig terjedő időszakban 250 és 265 Ft/euro között ingadozott, majd egészen szeptember közepéig 240 Ft/eurós szint alatt maradt, sőt nyár közepén 230 Ft/euro alá is süllyedt. A nemzetközi hitelpiaci válság hatására kezdett gyengülni október elejétől. 2008-ban az euro átlagos árfolyama 251,3 Ft/euro volt, ami a 2007. évi átlagos Ft/euróval megegyezik.

A külföldiek forint állampapír-befektetései 2008-ban az év eleji 3277,0 milliárd forintról indulva a hitelpiaci válságig (szeptember közepéig) 112,6 milliárd forinttal 3389,6 milliárdra gyarapodtak, majd a válság hatására 2008 végére 930,7 milliárd forintos csökkenéssel 2458,9 milliárd forint lett a külföldiek kezében lévő állampapír-állomány. Egyértelmű negatív hatást gyakorolt ebből következően a költségvetés finanszírozására a nemzetközi hitelpiaci-válság: a magyar állampapírok iránti kereslet jelentősen csökkent, nagymértékben felértékelődött a likvid eszközök szerepe, amellyel párhuzamosan a kockázatok minimalizálására is törekednek a befektetők. E két tényező hatására nemcsak a magyar államkötvény piacon jelentkeznek nehézségek, hanem a legfejlettebb európai országok állampapírpiacain is.

Finanszírozási igény - finanszírozás

A finanszírozási igény alakulása

A kincstári kör hiánya (910,0 milliárd forint) a központi költségvetés 864,7 milliárd forint összegű, a társadalombiztosítási alapok 73,4 milliárd forintos hiányából és az elkülönített állami pénzalapok 28,0 milliárd forintos többletéből adódott.

A kincstári elszámolási rendszerből látható hiány nem egyezik meg a normaszövegben megjelenített, helyi önkormányzatok nélküli államháztartási hiánnyal. Ennek okai elsősorban a főkönyvi nyilvántartáson alapuló állományi adatok évek közötti változását is nyomon követő elemi beszámolók és a kincstári nyilvántartás szerinti teljesítési adatok közötti - elsősorban rendszerbeli különbségekből adódó - eltérések:

- a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő-, átfutó-, és kiegyenlítő kiadások és bevételek előző évi állományának tárgyévi rendezése;

- a kincstári pénzforgalomban megjelenő tárgyévi értékpapír vásárlás és visszaváltás különbözete.

2008-ban a finanszírozási igényt csökkentette a privatizáció 3,1 milliárd forintos összege. Ezzel szemben növelte az MNB tartalék feltöltésére kifizetett 2,8 milliárd forint. A fenti tételek 2008-ban összesen 909,7 milliárd forint nettó finanszírozási igényt jelentettek.

A teljes finanszírozási igény a nettó finanszírozási igény, valamint az adósságtörlesztések összegeként adódik. Az eredeti futamidejét tekintve éven túli futamidejű államadósság törlesztések a következők szerint valósultak meg:

 

 milliárd forint

 Forinthitelek

 0,2

 Devizahitelek

 162,2

 Forintkötvények

 1118,0

 Devizakötvények

 0,007

 Éven túli törlesztések összesen

 1280,4

Az éven túli lejáratokon a forinttörlesztések összesen 1118,2 milliárd forintot, míg a devizatörlesztések 162,2 milliárd forintot tettek ki.

A finanszírozás alakulása 2008 során

A költségvetés piaci finanszírozása 2008 októberéig biztosított volt, a finanszírozási tervben kitűzött célok a nemzetközi hitelpiaci-válság miatt csak októberig teljesültek. A finanszírozást a kincstári kör nettó finanszírozási igényének az eredetileg tervezettnél kedvezőbb alakulása és lefutása is segítette. A kedvezőbb nettó finanszírozási igénnyel szemben azonban a kedvezőtlen nemzetközi tőkepiaci helyzetben az utolsó negyedévben a stabil és biztonságos finanszírozást döntő módon segítette elő az IMF-EU-VB hitelcsomag. A 2008. év során folyamatosan teljesültek az adósságkezelési stratégia részét képező, az adósság szerkezetére vonatkozó benchmarkok.

A 2008-ban keletkezett költségvetési hiány finanszírozására az ÁKK Zrt. 642,6 milliárd forint összegű forint államkötvényt értékesített, 74,4 milliárd forint értékben vett fel projektfinanszírozó forint hiteleket nemzetközi pénzügyi szervezetektől, valamint 147,7 milliárd forint értékben külföldi devizahiteleket vett fel szintén projekt-finanszírozás céljára.

Az esedékes adósságtörlesztések finanszírozása érdekében 651,0 milliárd forint értékű forint-államkötvény és 426,4 milliárd forint összegű devizakötvény kibocsátására került sor, valamint 262,0 milliárd forint értékű lehívott devizahitel felhasználása valósult meg az IMF/EU hitelcsomagból. A kincstárjegyek állománya 59,0 milliárd forinttal csökkent.

A KESZ likviditáskezelésével kapcsolatos műveletek során a kincstárjegyek állománya 132,1 milliárd forinttal csökkent, és 25,3 milliárd forint devizahitel került lehívásra külföldi hitelezőktől. A KESZ záróállománya 2008-ban 69,4 milliárd forinttal csökkent az előző év végéhez képest.

Az alábbi táblázat az egyes adósságinstrumentumok nettó kibocsátásának eredeti tervben szereplő és ténylegesen megvalósult értékeit tartalmazza. 

 

 

 

 

 milliárd forintban

 Nettó kibocsátás

 Terv

 Finanszírozási célú

 Teljes

 kötvények

 

 1063,9

 175,6

 175,6

 diszkont kincstárjegyek

 

 -186,8

 -193,7

 -193,7

 lakossági állampapírok

 

 12,0

 -7,6

 -7,6

 forinthitel

 

 39,8

 74,2

 74,2

 deviza

 

 219,4

 699,1

 2261,9

 Összesen

 

 1148,2

 747,5

 2310,3

A 2008. évi nettó kibocsátás tervekhez képesti jóval kedvezőtlenebb alakulását a nemzetközi hitelpiaci válság miatt szükségesnél magasabb összegű devizahitel-lehívás eredményezte. A tisztán finanszírozási célra felhasznált devizahitel és kötvénykibocsátás összege a 2261,9 nettó kibocsátásból 699,1 milliárd forintot tett ki. Így a korrigált, finanszírozási nettó kibocsátás 2008-ban 747,5 milliárd forint volt, amely a tervekhez képest kedvezőbben alakult. A piaci helyzetre reagálva október végétől államkötvény aukcióra nem került sor, melynek hatására jelentősen csökkent az államkötvények tervekhez képesti nettó kibocsátása. A diszkont kincstárjegyek állománya a terveknek megfelelően csökkent. A lakossági kincstárjegyek iránti kereslet kedvezőtlenebbül alakult a tervekhez képest, állományuk 7,6 milliárd forinttal csökkent 2008 során. A IMF/EU hitel lehívott, de finanszírozási célra fel nem használt része a Magyar Nemzeti Banknál devizabetétként került elhelyezésre.

Állampapírok értékesítése

Forint-finanszírozás

A forint államkötvények öt kötvénysorozatának értékesítésére került sor 2008-ban, ebből 3 volt új. 2008-ban a legnagyobb sorozatnagyságot (556 milliárd forint) a 2011/C 3 éves kötvény esetén sikerült elérni. A kibocsátott kötvények mindegyike fix kamatozású volt, 3, 5 és 10 éves lejáratú, illetve folytatódott a leghosszabb, 15 éves futamidejű államkötvény értékesítése is. Az egyes futamidőket tekintve a kötvénysorozatok piacra dobott mennyiségét az alábbi táblázat mutatja be:

A kötvényaukciók során elfogadott összes mennyiségen belül a 3 éves államkötvények aránya volt a legmagasabb, a különböző futamidejű kötvények aránya az összes kötvénykibocsátáson belül az előző évihez képest gyakorlatilag nem változott.

A nagy lejáratok okozta likviditás-ingadozások kezelése érdekében az ÁKK Zrt. 2008-ban is rendszeresen vásárolt vissza a piacról kötvényeket azok lejáratát 3-12 hónappal megelőzően, összesen mintegy 419,0 milliárd forint névértékben. Ezen összegen felül az állam törvényi kötelezettsége alapján 0,1 milliárd forint értékben vásárolt vissza az ún. gázközmű kötvényekből.

A diszkont kincstárjegyek kibocsátása 2008-ban egyrészt a lejáratok megújítását, másrészt a Kincstári Egységes Számla (KESZ) megfelelő likviditásának biztosítását szolgálta. A korábbi évekhez képesti kisebb hiány és az év végi kereslet-visszaesés következtében a nettó értékesítés negatív volt, és -193,7 milliárd forintot tett ki.

2008-ban a Magyar Állam hosszúlejáratú, piaci forint-hiteleket vett fel nemzetközi fejlesztési intézetektől 74,4 milliárd forint értékben infrastrukturális programok finanszírozása céljából.

A forintadósság átlagos hátralevő futamideje 2007. és 2008. év végén az alábbiak szerint alakult:

Devizafinanszírozás

2008-ban összesen 1,7 milliárd euro értékű piaci forrásbevonásra került sor, melynek összetétele a következőképpen alakult:

- egy 10 éves futamidejű, fix kamatozású, 1500 millió EUR értékű kötvénykibocsátás, ami 371,4 milliárd forintnak felel meg;

- egy 5 éves, fix kamatozású, 150 millió svájci frank (92,9 millió euro) értékű kötvénykibocsátás, ami 22,9 milliárd forintnak felel meg;

- egy 8 éves, fix kamatozású, 200 millió svájci frank (123,8 millió euro) értékű kötvénykibocsátás, ami 30,5 milliárd forintnak felel meg.

Ezen felül egyes infrastrukturális, környezetvédelmi programok finanszírozására az állam hiteleket vett fel nemzetközi fejlesztési intézetektől (ET Szociális Alap és EIB) 574,5 millió euro, azaz 147,7 milliárd forint értékben.

2004 végétől az ÁKK Zrt. saját nevében végez swapműveleteket. A teljesítmény- mutatóknak megfelelően az állam a nem euro (pl. svájci frank) denominációjú kötvények ellenértékét is azonnal euróra swappolta, így nem euro kitettsége nincs az államnak. A nemzetközi piaci szokványok alapján a swap műveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál. Az ezen ügyletek után az ÁKK Zrt-nél elhelyezésre került fedezeti összegek (az ún. mark-to-market betétek) az adósságállomány részét képezik. Ennek állománya 2008. folyamán 9,1 milliárd forintról 78,5 milliárd forintra növekedett.

IMF-EU-Világbanki hitelcsomag

Magyarország nagymértékű külföldi finanszírozási igénye miatt egyértelmű negatív hatást gyakorolt a finanszírozásra a nemzetközi hitelpiaci-válság, melynek hatására szeptember közepétől az év végére 930,7 milliárd forinttal mérséklődött a külföldiek kezében lévő forint állampapír állomány. Ennek következtében a magyar államkötvénypiacon komoly értékesítési nehézségek jelentkeztek, a jelentősen csökkenő likvid források apadása és így az állampapírpiacon fellépő túlkínálat miatt új államkötvények kibocsátására nem kerülhetett sor. A kialakult helyzetben a stabil és biztonságos finanszírozást döntő módon segítette elő az IMF-EU-VB hitelcsomag, melynek együttes összege mintegy 20 milliárd euro. A nemzetközi hitelcsomag a jegybank devizatartalékának elvárt mértékű növelése, továbbá a belföldi bankrendszer stabilizálása mellett a lejáró államadósság pótlását hivatott finanszírozni.

2. Az államadósság alakulása

A központi költségvetés 2008. év végi a számviteli szabályok szerint nyilvántartott, a kincstári kört érintő bruttó adóssága a tervezett 17 040,3 milliárd forintot meghaladva, 18 103,9 milliárd forintot tett ki. Az adósságtervtől jelentősen nagyobb mértékű növekedését több, ellentétes irányban ható tényező együttes hatása okozta. A tervekhez képest 2007 végén, a csökkenő finanszírozási igény miatt 306 milliárd forinttal kevesebb lett az adósság összege (figyelembe véve az adósságátvállalás összegét). A központi költségvetés finanszírozási igénye 2008-ban szintén kedvezőbben alakult. Növelte a tervekhez képest a központi költségvetés adósságát a deviza-árfolyamok év végi jóval kedvezőtlenebb alakulása. Bár a 2008-ra tervezett átlagos 251,0 Ft/euróhoz képest a tényleges átlagos árfolyam gyakorlatilag a terveknek megfelelően 251,3 Ft/euro volt, év végére jelentősen gyengült és 264,78 Ft/eurót tett ki. Jelentős adósságnövekedést okozott ugyanakkor az IMF/EU/Világbank által nyújtott nemzetközi hitelcsomagból történő, a finanszírozási igényt jóval meghaladó, 1824,8 milliárd forint összegű hitellehívás. Év végén a fel nem használt hitel az MNB-nél devizabetétként került elhelyezésre, melynek összege december 31-én 1483,6 milliárd forintot tett ki. E nélkül, a finanszírozás biztonságát növelő devizalehívás nélkül a központi költségvetés adóssága 2008. végén 16 620,3 milliárd forintot, a tervekhez képest közel 400 milliárd forinttal kedvezőbb értéket ért volna el. A kincstári kört érintő bruttó adósság tényleges nemzetgazdasági súlyát jelző mutató a GDP arányához mérten jelentősen nőtt, a GDP 61,3%-áról annak 68,4%-ára. Ez az összeg nominálisan 2518,4 milliárd forinttal (16,2%-kal) volt magasabb a 2007. év véginél (15 585,5 milliárd forint).

Az állománynövekedés tényezőkre bontását a következő táblázat részletezi: 

 

 milliárd forint

 2007. év végi adósságállomány

 15 585,5

 2008. év végi adósságállomány

 18 103,9

 adósságállomány változása

 2 518,4

 A változás összetevői

 2 518,4

 - Központi költségvetés finanszírozandó hiánya

 864,7

 - TB alapok hiánya

 73,4

 - Elkülönített állami alapok egyenlege

 -28,0

 - EU transzferek

 29,2

 - MNB tartalékfeltöltés

 2,8

 - Privatizációs bevétel

 -3,1

 - Devizaárfolyam változás

 156,1

 - Be nem váltott állomány és egyéb változás

 -0,8

 - Adósságátvállalás

 0,0

 - Megelőlegezések és lebonyolítási számlák változása

 -0,9

 - KESZ likviditásának növekedése

 -69,4

 - IMF/EU betételhelyezés

 1483,6

 - Egyéb

 10,8

A központi költségvetés adósságállományának részleteit, illetve az állományváltozás tényezőit az általános indokolás mellékletei között található, „A központi költségvetés bruttó adósságának alakulása 2008-ban” című táblázat mutatja be adósságelemenkénti bontásban is.

3. Adósságszolgálattal kapcsolatos bevételek

Az ún. adósságszolgálattal kapcsolatos bevételek (tőke- és kamat) 93,1 milliárd forintos teljesülése 31,6 milliárd forint többletet mutat a módosított előirányzathoz viszonyítva. Az eltérést a kamatbevételek 22,9 milliárd forintos és a tőkekövetelések 8,8 milliárd forintos többlete okozta.

Kamatbevételek

A kamatbevételek esetében az előirányzatban szereplő 59,1 milliárd forintos érték helyett 82,0 milliárd forint valósult meg. Ezen belül 9,6 milliárd forint a deviza-követelések és 72,3 milliárd forint a forintkövetelések bevételének összege.

A forintkövetelések kamatbevételei az előirányzatot 13,4 milliárd forinttal haladták meg. Az államkötvények kamatbevétele 6,0 milliárd forinttal maradt el az előirányzattól. A kincstárjegyek kamata 2,0 milliárd forinttal, a Kincstári Egységes Számla forintbetét kamata 16,9 milliárd forinttal haladta meg a terveket, az intervenciós felvásárlás előfinanszírozási költségének megtérítéséből adódó bevétel 0,5 milliárd forinttal haladta meg az előirányzatot.

A hiányt finanszírozó és adósságmegújító államkötvények kamatelszámolása soron - amely két tételből, az aukciókon értékesített kötvények felhalmozott kamataiból és az aukciós árfolyamnyereségből/veszteségből áll - kimutatott bevétel összességében 6,1 milliárd forinttal maradt el a tervektől. Ennek oka, hogy csökkent az árfolyamnyereség, egyrészt mivel október végétől a nemzetközi pénz- és tőkepiaci válság hatására átmenetileg felfüggesztésre került az államkötvény értékesítés, másrészt mivel a tényleges hozamok az év során a prognózisnál magasabbak voltak.

A Kincstári Egységes Számla forintbetét kamatbevételei 16,9 milliárd forinttal haladták meg a terveket. Ebből a tervezettnél magasabb számlaegyenleg 13,2 milliárd forintot, a tervezettnél magasabb kamatok pedig 3,7 milliárd forintot indokolnak.

Tőkebevételek

A devizában fennálló tőkeköveteléseket részben a nemzetközi fejlesztési intézményektől felvett és belföldre továbbkölcsönzött hitelek, (világbanki és OECF hitel) részben az un. kormányhitelek teszik ki.

A továbbkölcsönzött hitelek államháztartási szereplőkkel korábban megvalósított projekteket finanszíroztak. A továbbkölcsönzött világbanki hiteleket (556,3 millió forint) alapvetően a TB intézmények törlesztik. Az OECF hitelek visszafizetése (260,3 millió forint) a Várpalota és Régiója Környezetvédelmi Rehabilitációs Programra létrehozott céltársulást (Várpalota, Berhida, Pétfürdő, Öskü, Ősi, Tés, Balatonalmádi) terheli. Az Országgyűlés elengedte a 2008. év folyamán esedékes kölcsöntartozások 50%-át. Az Áht. 14. § (3) bekezdése alapján a tartozás-elengedésből eredő költségvetési kiadással szemben olyan bevételt kell elszámolni, amely a tartozás megfizetéséből eredt volna. A tőke-visszatérülésként kimutatott összeg az Áht. rendelkezésének végrehajtását is tartalmazza.

A kormányhitelek visszatérülése a volt rubel és dollár elszámolású országoknak korábban nyújtott kormányhitelek, ill. kereskedelmi szaldókövetelések bevételeit tartalmazza, a megtérülés időpontjában érvényes devizaárfolyamon.

A bevételek szinte teljes mértékben a volt rubel relációból, Oroszországgal és Albániával szembeni követelések megtérüléséből keletkeztek, míg a dollár elszámolás mellett nyújtott kormányhitelek bevétele a nicaraguai viszonylatból származott.

2008-ban a módosított, 1.492,0 millió forintos előirányzat 685,4 millió forint összeggel teljesült, ebből a volt rubel reláció bevétele a tervezett 1.468,4 millió forinttal szemben ténylegesen 664,4 millió forint. Ennek oka, hogy az orosz adósságrendezés kapcsán 2008-ra tervezett 967,2 millió forint bevétel határidő előtti elszámolás miatt már a 2007. évben realizálódott.

A még fennálló kormányzati követeléseink alapvetően a fizetőkészség és fizetőképesség vonatkozásában a legkisebb törlesztési hajlandóságot mutató országokkal szemben maradtak fenn.

A forintban fennálló tőkebevételek (9659,8 millió forint) az alárendelt kölcsöntőke visszafizetéséből, valamint az állami alapjuttatás járadékából tevődik össze. Az MFB Zrt. 1998-ban alárendelt kölcsöntőke bevonása céljából részvénnyé átváltoztatható, tíz éves lejáratú, kamatmentes alárendelt kölcsöntőke kötvényt bocsátott ki 9,5 milliárd forint névértéken. A kötvény részvénnyé történő átváltoztatása nem történt meg, így az MFB a tőkeösszeget lejáratkor megfizette a költségvetés felé.

4. Adósságszolgálattal kapcsolatos kiadások

Az államadósság költségvetési elszámolásai fejezet kiadásainak 1154,1 milliárd forintos összege 43,3 milliárd forinttal haladta meg előirányzatot. Az adósságszolgálat kiadásait döntően a 1133,5 milliárd forint összegű kamatteher határozta meg, mely az előirányzatot 35,0 milliárd forinttal haladta meg. Az adósságkezelés és követeléskezelés egyéb költségei 20,6 milliárd forintot tettek ki, amely a tervezethez képest 8,3 milliárd forinttal lett több, ami az IMF/EU nemzetközi hitelcsomaggal összefüggésben jelentkező jutalékköltségeknek köszönhető.

A kamatteher eltérését a következők indokolják:

- 2008-ra a 2007-es tervek javulást feltételeztek, ezzel szemben a finanszírozási költségek, hozamok magasabbak lettek. A külföldiek eladásai, illetve a belföldi végső befektetők keresletének visszaesése, a magán-nyugdíjpénztári portfolió átalakítása miatt csökkenő állampapír-kereslet következtében komoly problémák mutatkoztak a forint államkötvény-piacon. Az ország kedvezőtlen nemzetközi megítélése Magyarország esetében külön is felerősítette a hitelpiaci-válság negatív hatásait, ami pl. a kockázati felárak és a devizaárfolyam emelkedését eredményezte a válság előtti szinthez képest. Az államkötvények (piaci és nem piaci értékesítésű) kamatkiadása 48,7 milliárd forinttal nagyobb lett, főként a piaci értékesítésű államkötvények hozamának tervezetthez képesti kedvezőtlenebb (magasabb) alakulása miatt.

- A diszkont kincstárjegyek kamatkiadása összességében a terveknek megfelelően alakult, mivel a tervezetthez képest kisebb kibocsátás ellensúlyozta a hozamemelkedés hatását.

- A lakossági kincstárjegyek kamatkiadása 2,5 milliárd forinttal lett kisebb a tervezettnél, melyből 1,1 milliárd forint növekedést a forgalom, 3,6 milliárd forint csökkenést a lakosság által választott futamidő változása indokolna.

5. Az MNB költségvetési kapcsolatai

Makrogazdasági folyamatok

A 2008 őszén jelentkező nemzetközi pénzügyi válság előtt a jegybank eredményét befolyásoló tényező az inflációs kilátások romlása és a forinteszközöktől elvárt prémium kisebb növekedése volt. Fontos tényező volt a monetáris politikai rezsimváltás, azaz a forint sávjának eltörlése 2008 februárjában.

A válság nyomán a forint erőteljes gyengülésen ment át, a külföldi befektetők jelentős tőkét vontak ki részvénytőzsdei és állampapírpiaci eladásaik során. A jegybank és a kormány stabilizációs intézkedései (nemzetközi szervezetektől felvett devizahitel, a forint elleni spekuláció ellenében végrehajtott 300 bázispontos kamatemelés októberben, állampapírok vétele a másodlagos piacon, a bankrendszer finanszírozása) jelentős mértékben átrajzolták az MNB mérlegét, aminek hatása az eredményre az utolsó negyedévben jelentkezett, teljes, összességében negatív hatása pedig a következő években válik érzékelhetővé.

Az MNB mérlege és eredménye 2008-ban

a) Az MNB mérlege

Az MNB mérlegszerkezetét a szokásosnak mondható folyamatokon túl 2008-ban a rendkívüli helyzet miatt számos nagy horderejű tényező befolyásolta:

- az első félévben a szokásos módon sor került piaci devizaforrás-bevonásra, valamint az év egészében áramlottak az EU-transzferek,

- az MNB februárban felfüggesztette az EU-ból érkező devizatranszferek előre bejelentett piacra vezetését,

- az év végén az eladhatatlanná vált forint- és devizakötvények kiváltására, valamint a bankrendszerben esetlegesen adódó problémák megoldására IMF-es és EU-s devizahiteleket hívtunk le,

- az EU-s hiteleket a szokásos piaci devizahitelekhez hasonlóan forintra konvertálta az állam, azonban az IMF-es hiteleket devizabetétként helyezte el az MNB-nél,

- az MNB az EKB-val kötött passzív repó keretében szerzett devizaeszközeit a deviza-forráshiányban szenvedő hazai pénzintézetek finanszírozására fordította,

- az utolsó negyedévben a jegybank a nehéz helyzetbe került államháztartás finanszírozásának segítése érdekében 213,3 milliárd forint értékben állampapírokat vásárolt a másodlagos piacon,

- a bankrendszer likviditásának növelése érdekében december 1-jén sor került a kötelező tartalékráta 5%-ról 2%-ra való csökkentésére, az ennek következtében felszabaduló források a szabad tartalékok (jegybanki forintkötvény és O/N betétek) állományát növelték,

- a jegybankon kívüli készpénzállomány bővülése (4,8%) a nominális GDP-növekedéséhez hasonló mértékű volt,

- a forintárfolyam igen jelentős ingadozást mutatott, az év első felében megfigyelt meglepő mértékű erősödés után az év utolsó negyedévében az elmúlt évtizedben tapasztalthoz képest igen gyors gyengülésre került sor.

A nemzetközi szervezetektől felvett devizahitelek révén 23,8 milliárd euróra növekvő devizatartalékok a pénzügyi stabilitást fokozták, miközben a veszteségforrást jelentő nettó devizapozíciót is mérsékelten növelték.

A jelentősen megváltozott körülményekkel és monetáris politikával összefüggésben átalakult mérleg a jegybank eredményét összességében negatívan érinti az elkövetkező időszakban. A nagy arányú devizahitel felvétel miatt megnövekedett nettó devizapozíció negatív hatását az állampapír-vásárlás és a passzív repós refinanszírozás pozitív eredményhatása nem képes ellensúlyozni.

b) A kamatok, hozamok változásának hatása

Az MNB kamat és kamatjellegű eredményét a főbb mérlegtételek változásán túl befolyásolta a hazai és a nemzetközi kamatlábak változása.

2008-ban az irányadó kamat a második negyedévben 100 bázisponttal, majd októberben a leértékelési spekuláció ellenében időlegesen 300 bázisponttal emelkedett, amit év végéig 150 bázispontos csökkenés követett. Összességében az év átlagában 88 bázisponttal nőtt a jegybanki alapkamat, ami növelte az MNB kamatkiadásait.

Az 1-2 éves euróhozamok az év második felében jelentősen, mintegy 200 bázisponttal csökkentek, ez azonban egyelőre nem mutatkozott meg a devizatartalékokon elért kamat- és kamatjellegű bevételeken, amelyek hozama éves átlagban meghaladta a 4%-ot. Ennek oka egyrészt az, hogy az euróhozamok csökkenése csak késleltetve jelentkezik a devizatartalék hozamokban, másrészt az, hogy a devizatartalékban 40% körüli a hitelkockázatos papírok aránya, ezek spreadjei a válság során kitágultak, ezért átmenetileg nem érvényesült az euro állampapír piaci hozamok esésének negatív hatása a kamatbevételekben.

Forrásoldalon a még számottevő mértékű külföldi tartozás kamatlábára a devizakamatlábak alakulása nincs hatással, mivel itt korábban felvett hitelekről van szó, amelyek kamatlábai rögzítettek.

Az MNB pozitív kamat- és kamatjellegű eredménye a fenti tényezők eredőjeként 8,3 milliárd forinttal javult.

A devizahozamok csökkenése már 2008-ban pozitív hatást gyakorolt a pénzügyi műveletek eredményére (3,8 milliárd forint).

c) Deviza árfolyamváltozásból származó (átértékelési) eredmény

A deviza árfolyamváltozásból származó eredmény jelentős részben attól függ, hogy az adott évi átlagos árfolyam milyen mértékben tért el az előző években jellemzőtől (amit a bekerülési árfolyam fejez ki). Az év eleji forinterősödés miatti árfolyamveszteséget az év végén a forintgyengülés miatt képződő árfolyameredmény ellensúlyozta. Összességében a deviza árfolyamváltozásból származó eredmény nem tért el az előző évtől.

d) Egyéb tételek

Az egyéb eredménytényezők nettó ráfordítása 5,8 milliárd forinttal nőtt, ami arányaiban jelentős növekedés az egy évvel korábbihoz képest. Ebben meghatározó részben a mintegy 8,4 milliárd forintos céltartalék képzés játszott szerepet, miközben a banküzemi költségek csak szerény mértékben nőttek. Az MNB devizaértékpapírjainak egy részét szerződések alapján, ügynökök által rendszeresen kikölcsönzi, amiből bevétele származik. Azonban a pénz- és tőkepiaci válságfolyamatok következményeként megnőtt a kockázata annak, hogy a kölcsönvevő által rendelkezésre bocsátott fedezetből az ügynökök által eszközölt befektetéseket el kell adni, amit az MNB csak veszteséggel tud megtenni. Ez volt a céltartalékképzés oka. 

 Az MNB eredményének változása

 

 

 milliárd forint

 Megnevezés

 2007

 2008

 Nettó kamat- és kamatjellegű eredmény

 0,3

 8,6

 Deviza árfolyamváltozásból származó eredmény

 9,0

 9,2

 Pénzügyi műveletek realizált eredménye

 -4,5 

 3,9 

 Egyéb eredménytényezők

 -21,4

 -27,2

 Eredmény

 -16,6

 -5,5

Az MNB vesztesége összességében 5,5 milliárd forintot tett ki.

A deviza-értékpapírok piaci értékeléséhez kapcsolódó kiegyenlítési tartalék a nemzetközi hozamok emelkedése miatt 2007-ben negatív egyenleggel (-2,8 milliárd forinttal) zárt, amit a költségvetésnek 2008-ban meg kellett térítenie. A térítés finanszírozó jellegű, az ESA’ 95 szerinti deficitet nem befolyásolta.

Az MNB 2008. évi eredményének hatása az elkövetkező évek költségvetési pozíciójára

A tárgyévi veszteség ellenére az eredménytartalék még pozitív (9,5 milliárd forint), így 2009-ben nem kell az államnak veszteséget térítenie.

A jegybank a nettó devizapozícióján a forint piaci árfolyamváltozásából eredő, valamint a devizaértékpapír-követeléseinek piaci értékváltozásából származó nem realizált eredményt és veszteséget kiegyenlítési tartaléka terhére számolja el. Az év végére gyengülő forintárfolyam mellett a deviza- és nemesfém árfolyamváltozás miatti kiegyenlítési tartalék egyenlege az előző évi szinthez képest jelentősen, 236,3 milliárd forintra emelkedett. A csökkenő euróhozamok miatt a devizaértékpapírok kiegyenlítési tartaléka 46,7 milliárd forintos pozitív tétel. Összességében a költségvetésnek 2009-ben semmilyen jogcímen nem kell térítést nyújtani az MNB javára.

Az MNB és a központi költségvetés közötti pénzforgalmi elszámolások

Az előző évi jegybanki veszteségre tekintettel 2008-ban nem került sor osztalékfizetésre.

2007 végén a deviza-értékpapírok kiegyenlítési tartaléka 2,8 milliárd forintos negatív egyenleget mutatott. Ezt a költségvetés 2008. március 31-ig megtérítette a jegybanknak az MNB-ről szóló 2001. évi LVIII.  törvény 17. § (4) bekezdése szerint.

VII. Az állami vagyon kezelése

A Magyar Nemzeti Vagyonkezelő Zrt. (MNV Zrt.) alapítására 2007. október 17-ével került sor. 2007. december 31. napjáig az MNV Zrt. és a három állami vagyonkezelő szervezet - az Állami Privatizációs és Vagyonkezelő Zrt., a Kincstári Vagyoni Igazgatóság és a Nemzeti Földalapkezelő Szervezet - az állami vagyonról szóló 2007. évi CVI. törvény (a továbbiakban: Vtv.) átmenetet szabályozó előírásai alapján, egymással párhuzamosan működött, mint az állam tulajdonosi döntéseinek meghozatalára felhatalmazott testület, a Nemzeti Vagyongazdálkodási Tanács (NVT) munkaszervezete. A három korábbi állami vagyonkezelő szervezet 2007. december 31. napján megszűnt, általános jogutódjuk - az NVT munkaszervezeteként - az egyetlen állami vagyonkezelő szervezet, az MNV Zrt. lett. Az MNV Zrt. tényleges működését, gazdálkodását, állami vagyonnal kapcsolatos feladatai ellátását 2008. január 1. napjával kezdte meg.

A 2008. évi költségvetés tervezését alapvetően befolyásolta az a körülmény, hogy a tervezési időszakban az MNV Zrt. még nem létezett, így a három jogelőd szervezet tervezte meg a kiadási és bevételi előirányzatait, majd e három részterv összevonásával, bizonyos mértékben - az összevonás kapcsán becsülhető megtakarítások és többletkiadások egyenlegével - korrigált terv épült be önálló fejezetként a 2008. évi központi költségvetésbe.

Az MNV Zrt. működésének és az állami vagyonnal való gazdálkodás alapvető jogszabályi feltételrendszerét a Vtv., az Áht., valamint a Vtv. végrehajtását szabályozó 254/2007. (X. 4.) Korm. rendelet rögzíti.

A Vtv. elkülöníti egymástól az MNV Zrt. saját vagyonát, valamint az MNV Zrt. vagyonkezelésében lévő állami vagyon összességét, az ún. rábízott vagyont. Az MNV Zrt. és az NVT működésének fedezetét - a Vtv. rendelkezése alapján - a központi költségvetésből kell biztosítani. A gazdasági társaságként működő MNV Zrt. 2008. évi eredményét a tulajdonosi jogokat gyakorló pénzügyminiszter osztalékként vonja el 2009-ben.

Az Áht. rendelkezései szerint az állami vagyonnal összefüggő bevételek és kiadások egy része megjelenik a központi költségvetés mérlegében, más részük (2008-ban a kölcsönügyletek és a tulajdonosi részesedések értékesítése) finanszírozási célú pénzügyi műveletnek minősül, amely nem érinti a központi költségvetés egyenlegét.

Az állami vagyonnal való gazdálkodás pénzügyi feltételeit 2008. évben a költségvetési törvény rendelkezései és annak XLIII. Az állami vagyonnal kapcsolatos bevételek és kiadások fejezete tartalmazza.

A XLIII. fejezet együttesen 71,7 milliárd forint összegű bevételei közel 30%-kal (24,7 milliárd forinttal) maradnak el a tervezett összegtől. Az állami vagyonnal kapcsolatos bevételek szerkezete jelentős átrendeződést mutat az előirányzathoz viszonyítva: az ingatlan-értékesítés, - az ingatlanhasznosításon belül - a bérleti díj, valamint a távközlési koncesszió bevételei egyenként 20 milliárd forintos nagyságrenddel maradnak el a tervtől. Ezt ellensúlyozza a 26 milliárd forintos nagyságrendű többlet-osztalék, valamint a Nemzeti Földalap 2007. évi maradványának bevételként történő elszámolása. Ez utóbbi csak „technikai” bevételt jelent, így a XLIII. fejezet bevételei ténylegesen 34 milliárd forinttal alacsonyabbak a tervezettnél.

A XLIII. fejezet eredeti kiadási előirányzata 88,2 milliárd forint volt, amelyet a Kormány átcsoportosításokkal 3,9 milliárd forinttal megemelt. A XXII. Pénzügyminisztérium fejezet kiadásai közül 3,8 milliárd forintot csoportosított át a XLIII. fejezetbe a kormányzati negyed projekt előkészítésének kiadásaira. További 1,6 milliárd forinttal emelte meg a Kormány a fejezet kiadásait az általános tartalék terhére az Új Tulajdonosi Program (ÚTP) kommunikációs költségei fedezésére, melyet utóbb, az ÚTP felfüggesztése miatt 0,1 milliárd forintra mérsékelt. A XLIII. fejezet összesen 67 milliárd forint összegű kiadásai az így módosított előirányzattól 25 milliárd forintos nagyságrenddel maradnak el. Az elmaradás jórészt két tétel tervezettől kedvezőbb alakulására vezethető vissza:

- a Magyar Államot a korábbi értékesítéshez kapcsolódóan terhelő, a meglehetősen nagy bizonytalansággal tervezhető helytállási típusú kiadások 10 milliárd forintos nagyságrenddel maradtak el - az egyébként felülről nyitott - előirányzattól;

- a fejezeti tartalék 15 milliárd forintos keretéből 8,7 milliárd forintot kellett felhasználni 2008. év folyamán.

Az állami vagyonkezelés főbb területei 2008-ban az alábbiak jellemezték:

A) A társasági részesedések vagyonkezelése

1. az állami tulajdonú gazdasági társaságokkal kapcsolatos bevételek

a) Osztalékelvonás (költségvetési bevétel)

A pénzforgalmi szemléletű költségvetési tervezés miatt az osztaléktermelés és a befizetés éve elválik egymástól, így a 2008. évi befizetéshez a 2007. évi várható adózott eredmények felmérése szükséges, de a 2008. évi - az osztalékfizetés időpontjában várható - tulajdoni részesedéssel.

A 2008. évi költségvetési törvény összeállításának időpontjában a 2007. évi pozitív adózott eredmények ÁPV/MNV-re jutó várható összesített értéke - az osztalékalap - a 2008. évi (osztalékfizetés időpontjában várhatóan fennálló) tulajdoni arányokkal számolva 45,5 milliárd forint volt, ebből a többségi MNV társaságok részesedése 34,3 milliárd forintot tett ki. A várható osztalékalap nagysága önmagában kedvező értéket mutatott, hiszen a 2006. évi nagysága 27,1 milliárd forint volt (és 10 milliárd forint többségi körben), de az osztalékok elvonásánál az MNV-nek figyelembe kell vennie a társaságok tőkeellátottsági helyzetét, beruházási igényeit is.

Az osztalékfizetési képességek és a társasági fejlesztési, beruházási igények felmérése után az a központi költségvetés XLIII. fejezetében a költségvetési bevétel mértéke 8,8 milliárd forint, amely a teljes akkor előrejelezhető osztalékalap 24,6%-át jelentette.

Az osztalék elvonásának általános elvei az MNV Zrt többségi tulajdonú társaságainál a következők:

- Egyes homogén portfoliók jövedelemtermelő képessége illetve alultőkésítése miatt osztalék elvonása nem, illetve csak a források visszaforgatásával javasolt. A társaságok gazdálkodása minimális nyereséget eredményez. Ebbe a körbe tartoznak a Volán társaságok és az erdőgazdasági portfolió. Az állam a különféle fejlesztésekhez több jogcímen tulajdonosi forrást biztosít, ezért az adózott nyereséget is fejlesztési céllal hagyja a társaságoknál.

- A társaságok fennmaradó részénél - az adózott eredményének ismeretében - egyedileg állapítja meg a vagyonkezelő az elvonandó osztalék mértékét a különféle vagyoni és tőkemutatók, valamint a szükséges fejlesztések forrásigényének figyelembe vételével.

A 2008. évi osztalékbevételi terv a következők szerint teljesült:

 

 

 

 

 adatok millió forintban

 Társaság

 MNV Zrt. tul. hányad

 2008. évi osztalék-fizetési terv

 2008. évi osztalék-fizetés tény

  Megjegyzés

 Magyar Posta Zrt.

 100,0%

 3000

 3 000,0

 

 Richter Nyrt.

 25,0%

 3000

 2 106,4

 

 MVM Zrt.

 99,8%

 

 1 000,9

 többletosztalék előírása

 Szerencsejáték Zrt. 

 100,0%

 1500

 2 000,0

 

 Erdőgazdasági portfólió

 100,0%

 500

 500,0

 visszafektetés tőkeemeléssel

 Autóbusz-Invest Kft.

 100,0%

 400

 400,0

 

 Nemzeti Tankönyvkiadó Zrt. 

 25,0%

 200

 224,2

 

 OTP Nyrt.

 0,3%

 135

 

 

 Magyar Tejgazdasági Kísérleti Intézet Kft.

 100,0%

 

 472

 

 Állami Autópálya Kezelő Zrt.

 100,0%

 

 25 000,0

 osztalékelőleg elvonása

 Egyéb osztalékbevétel

 

 54

 124,8

 (Mátrai Erőmű, Herend, Pillér, ÁTT Kft.)

 További kisebb osztalékbevételek

 

 

 263

 FVM társaságok 2007. évi osztalékai

 Összesen

 

 8789 

 35 091,4

 

A bevételek tervszint feletti teljesítését az ÁAK Zrt-től való osztalékelőleg elvonása tette lehetővé, amelyre a 2008. évben keletkezett egyszeri, részesedés értékesítésből származó többleteredmény adott lehetőséget.

b) Társasági részesedések értékesítése (finanszírozási bevétel)

A társasági részesedések értékesítési koncepciója 2008 folyamán nagy változásokon ment át. Az eredeti elképzelések 18 milliárd forintos nagyságrendű privatizációs összeggel számoltak a társaságok olyan körére, melyek értékesítése lekerült a napirendről az ÚTP megvalósítása érdekében. A program előkészítése megkezdődött, azonban a kormány annak leállításáról határozott a 2008. év során.

A nemzetközi pénzügyi válság 2008. évi kibontakozása ugyanakkor a társasági részesedések értékesítése esetében igen erős árfolyam kockázattal járt. A tervben szereplő részesedés értékesítések 2008-2009. időszakban történő keresztülvitele potenciális vagyonvesztést jelentene, így az értékesítési program elhúzódása jelezhető előre. 

 A 2008. évben értékesített társasági részesedések listája

 

 

 

 

 

 Társasági részesedés megnevezése

 Bevétel (eFt)

 Értékesítés módja

 1

 Nemzeti Tankönyvkiadó Zrt.

 1673,2

 Pályázat

 2

 Informatikai és Technológiai Innov. Park Zrt.

 1200

 Pályázat

 3

 Kisebbségi társasági részesedések

 92,2

 Árverés

 4

 RIMP Kft.

 76,5

 Pályázat

 5

 Dunakő Kft.

 36

 Árverés

 6

 MM Spec. fa.

 29,5

 Pályázat

 7

 Egyéb társasági részesedések

 22

 

 

 Összesen

 3129,3

 

c) Tulajdonosi kölcsönök visszatérülése (finanszírozási bevétel)

A korábbi időszakban, illetve a 2008-ban nyújtott tulajdonosi kölcsönökből 2008. évben 4,8 milliárd forint térült meg pénzforgalmilag, amely a vagyonkezelő szervezet által tervezett értékhez viszonyítva 45,4%-ot tesz ki.

A tervtől való elmaradás jó része itt csak az elszámolási technikából adódik, mivel a Nemzeti Lóverseny Kft. (NL Kft.) részére nyújtott kölcsönök miatt fennálló MNV Zrt. követelések az NL Kft. ingatlanaira bejegyzett jelzálog érvényesítéséből ingatlanok formájában megtérültek. Amennyiben e tételt is figyelembe vesszük a tulajdonosi kölcsönök megtérülésének teljesülése a tervhez viszonyítva 88%-os.

A Bábolna Ménesbirtok Kft. részére a bábolnai földek kényszerhasznosításával kapcsolatban nyújtott 800 millió forintos tulajdonosi hitelből visszatérült 400 millió forintos összeg, mely nem szerepelt a tervben.

A 2008. év végéig meg nem térült tulajdonosi kölcsönök összege 684 millió forint, melyek továbbra is szerepelnek az állam követelésállományában. 

 

 terv

 teljesülés

 Nemzeti Lóverseny Kft.

 5793,4

 0

 MALÉV Vagyonkezelő Kft.

 2987,4

 3038,8

 Agrárvagyonkezelő Kft.

 750

 750

 Bábolna Nemzeti Ménes Kft.

 0

 400

 GDHD va.

 232,1

 0

 Hollóházi Porcelánmanufaktúra Zrt.

 215

 0

 Volánbusz Zrt.

 215

 215

 Vasi Volán Zt.

 140

 140

 Egyéb

 276

 54,1

 Összesen:

 10 608,9

 4812,9

2. Az állami tulajdonú társaságokkal kapcsolatos kiadások

a) Tőkeemelések

 Társaság

 terv(m ft)

 tény(m ft)

 megjegyzés

 Volán társaságok 

 11 000

 8000

 autóbusz beszerzések

 Volán társaságok 

 1000

 0

 

 Erdőgazdasági társaságok

 1500

 1776,2

 infrastruktúra és informatika fejlesztés

 Richter részvény vásárlás

 500

 0

 

 Regionális Fejlesztési Holding Zrt.

 0

 6000

 területfejlesztési programok előfinanszírozása, beruházások

 Nemzeti Kataszteri Program Kht.

 0

 1700

 tőkepótlás és veszteségfinanszírozás

 Kisvállalkozásfejlesztő Pénzügyi Zrt.

 0

 1000

 alaptevékenység bővítése (befektetés kkv szektorba)

 Egyéb

 0

 43,8

 

 Tőkeemelés pénzben összesen

 14 000

 18 520

 

 Regionális Fejlesztési Holding Zrt.

 0

 332

 területfejlesztési programok előfinanszírozása, beruházások

 Tőkeemelés apporttal

 0

 332

 

b) Állami tulajdonú társaságok támogatása

 Társaság

 terv(m ft)

 tény(m ft)

 megjegyzés

 Erdőgazdaságok - közjólét és erdőművelés

 1500

 1489,8

 közjóléti feladatok, erdőművelés

 Erdőgazdaságok - természeti károk kezelése

 800

 196,3

 természeti károk kezelése

 Erdőgazdaságok közmunka

 700

 700

 tavaszi közmunkaprogram

 Bábolna Nemzeti Ménesbirtok Kft.

 260

 260

 működési jellegű támogatás

 Mezőhegyesi Állami Ménes Kft.

 210

 210

 működési jellegű támogatás

 Monostori Erőd Kht.

 35

 182

 működési jellegű támogatás, beruházás

 Újfehértói Kht.

 

 144

 működési jellegű támogatás

 Fertődi Kht.

 

 40

 működési jellegű támogatás

 Érdi Gyümölcskutató Kht.

 

 21

 működési jellegű támogatás

 Ceglédi Kht.

 

 69

 működési jellegű támogatás

 Helikon Kht.

 

 24

 működési jellegű támogatás

 Gálfi Kht.

 

 140

 működési jellegű támogatás

 MOKÉP

 

 70

 filmvagyon digitalizálása

 Fűszerpaprika Kht.

 

 36

 működési jellegű támogatás

 Egyéb támogatás társaságoknak

 21

 0

 működési jellegű támogatás

 Támogatások összesen:

 3526

 3582,2

 

c) Tulajdonosi kölcsön-nyújtás (finanszírozási kiadás)

A 2008. év során nyújtott tulajdonosi kölcsönök összege 4,6 milliárd forint volt, melyeket a Kormány - a költségvetési törvény 7. § (2) bekezdésében foglaltak szerint - előzetesen engedélyezett. 

 Társaság

 Tervezett kölcsönnyújtás

 Tényleges kölcsönnyújtás

 Futamidő / lejárat

 1

 Nemzeti Lóverseny Kft. finanszírozási kölcsön

 650

 0

 

 2

 Bábolna Nemzeti Ménes Kft.

 

 800

 2008. 12. 31.

 3

 Hollóházi Porcelánmanufaktúra Zrt.

 

 85

 2009. 12. 31.

 4

 Balatoni Halászati Zrt.

 

 150

 6 év

 5

 Szépművészeti Múzeum Kht. 

 

 100

 2009. 12. 30.

 6

 MALÉV Vagyonkezelő Kft. 

 2987,4

 2987,4

 2009. 12. 31.

 7

 Budavári Kht. tulajdonosi kölcsön

 

 485,6

 2009. 09. 30.

 

 Mindösszesen

 3637,4

 4608

 

B) Az ingatlanok vagyonkezelése

1. Nemzeti Földalap (NFA)

Az NFA-ba tartozó termőföld vagyon 2008. évre tervezett hasznosítási tervének főbb elemei a következők voltak:

- értékesítés pályázat és árverés útján,

- haszonbérleti pályáztatás, hatályos haszonbérleti szerződések felülvizsgálata,

- termőföldek Magyar Állam általi megvásárlása,

- egyéb hasznosítási módozatok (elsősorban a vagyonkezelési, valamint a nemzeti parkok részére átadandó területek hasznosítási szerződéseinek előkészítése).

Az NFA-val kapcsolatos bevételek és kiadások a következők szerint alakultak 2008-ban:

 2008. évi bevételek a Nemzeti Földalap hasznosításából (millió forint)

 Hasznosítás

 2008. évi költségvetési előirányzat

 2008. évi tényleges bevétel

 2008. évi tényleges kiadás

 Haszonbérletbe adásból

 3 500,0

 3 879,7

 

 Ideiglenes földhasználat díja

 

 351,5

 

 Használatba adásból összesen

 3 500,0

 4 231,2

 

 Vagyonkezelési díj

 62,1

 Nemzeti Földalapra vonatkozó önálló adat nincs

 Termőföld értékesítésből

 7 257,6

 4 228,2

 

 Tervezett bevétel mindösszesen

 10 819.7

 

 

 Életjáradék

 10 395,0

 

 10 644,0

 Termőföldvásárlás

 110,0

 

 8,6

 Kiadás mindösszesen

 10 505

 

 10 644,0

 Tényleges bevétel és kiadás összesen

 

 8 459,4

 10 652,6

a) Termőföld értékesítés bevétele

2008. évi terv az előző évek tendenciáját tükrözte. A tervezéskor figyelembe vett hektáronkénti átlagárak alapján a 7,3 milliárd forintos értékesítési bevétel természetes mértékegységben 25 863 hektár termőföld értékesítését jelentette. Az év folyamán a Bábolna Gazdasággal összefüggésben további 12 000 hektár értékesítése került napirendre, amellyel közel 50%-os bevétel növekmény volt prognosztizálható. Mindezek ellenére a termőföld értékesítéséből 2008. december 31-ig csak 4,3 milliárd forint bevétel származott. Az értékesítési pályázatok kiírása és lebonyolítása a tervszámnak megfelelően rendben lezajlott, ám a szerződéskötések elhúzódtak, és e miatt a bevételek csak 2009. I. negyedévben realizálódtak.

b) Bérbeadás, vagyonkezelés

2008. évre haszonbérleti és az ideiglenes földhasználati díjból származó bevétel 3,5 milliárd forintos tervszámát a korábbi adatain alapultak. Az év során sor került a díjak egységesítésére és az elmaradt díjak utólagos kiszámlázására, a díjak növelését eredményező szerződésmódosításra. 2008. évben már jelentkezett az új pályázati rendszer hatása is, a haszonbérleti jog megszerzéséért fizetendő egyösszegű, egyszeri díjat fizettek a nyertes haszonbérlők.

Az MNV Zrt. és jogelődei által kötött haszonbérlet szerződések több mint 370 000 hektár földterületet fednek le. A több mint 1400 haszonbérlő között 2-3 hektáros és 10 000 hektár feletti bérlők is találhatók. A haszonbérlők számának 7,1%-át kitevő 100 legjelentősebb haszonbérlő bérli a területek 78%-át. Közülük is kiemelhetők a volt állami gazdaságok privatizált csoportja. A haszonbérleti szerződések további részét képezik az életjáradéki programmal átvett területekre vonatkozóak, amelyek darabszáma meghaladja a fentebbi szerződésekét, de az érintett terület lényegesen kisebb.

A vagyonkezelésbe adott területekből származó bevételeket az MNV Zrt. kimutatása külön tételként nem vezeti. Az NFA nagyobb részét a vagyonkezelésbe adott földek jelentik, de ezek speciális jellegüknél fogva az állam számára nem biztosítanak a haszonbérlet értelmében vett hasznot, mert a vagyonkezelők a rájuk bízott állami földterületeken önálló gazdálkodási tevékenység keretében állami közfeladatokat látnak el.

c) Életjáradéki kifizetések

Az életjáradéki program eddigi négy ütemének keretében az NFA több mint 70 000 hektár területtel gyarapodott. A mintegy 21.000 főt érintő kifizetések jelenleg éves szinten megközelítik az 1 milliárd forintot. Az életjáradékra jogosultak átlag életkora 70 év, és a havi egy főre eső kifizetés átlagban 42 000 Ft.

2. További ingatlanok

a) Ingatlanértékesítés

Az ingatlanértékesítési bevételek előirányzata még a kormányzati negyed projekt miatt feleslegessé váló kormányzati ingatlanok eladásával számolt. A kormányzati negyed kialakításának terve 2008-ra lekerült a napirendről, így a kormányzati ingatlanok értékesítését más ingatlanokkal kellett kiváltania az MNV Zrt-nek. Ezzel magyarázható az értékesítési bevételek átstrukturálódása, a kormányzati ingatlanok 30 milliárd forintra tervezett bevétele nem folyt be, ellenben az egyéb ingatlanok eladásából 9,5 milliárd forintos többlet-bevétel származott.

b) Bérbeadás

A 2007. évi CVI. törvény (a továbbiakban: vagyontörvény) 28. §-ának - 2008. január 1-je óta hatályos - (2) bekezdése értelmében, állami tulajdonban lévő ingatlant központi költségvetési szerv is csak az általános piaci feltételek szerint, így különösen - amennyiben azt az ingatlan jellege, piaci hasznosíthatósága indokolja - visszterhes szerződés alapján, megfelelő ellenérték kikötésével kaphat bármely jogcímen használatba. A vagyontörvény 59. §-ának (5) bekezdése 2008. június 30-i határidővel írta elő az MNV Zrt-nek a központi költségvetési szervekkel kötött, a törvény hatályba lépésekor hatályos vagyonkezelési szerződések felülvizsgálatát és a fenti - visszterhességre vonatkozó rendelkezésnek is megfelelő - módosítását.

Az MNV Zrt. a törvényi határidőre 326 db vagyonkezelési és 206 db bérleti szerződés tervezetet küldött ki az érintett központi költségvetési szervek részére, azonban azokat az érintettek nem voltak hajlandók aláírni:

- a központi költségvetési szervek az érvényes szerződéseik módosítását ahhoz a feltételhez kötötték, hogy egyidejűleg garanciát kapnak arra, hogy a fizetendő ellenértékre a szükséges fedezet a központi költségvetésben - a bérleti/vagyonkezelési időszak alatt évente a rendelkezésükre áll majd;

- a jogértelmezést az érintettek az Áht. hatályos 12/A. §-ának (1) bekezdésére, valamint 93. §-ának (1) bekezdésére alapozták, mely szerint költségvetési szerv fizetési kötelezettséget csak a jóváhagyott kiadási előirányzatai mértékéig vállalhat, túl azon, hogy

- döntő többségük vitatta az MNV által előírt bérleti díj, illetve vagyonkezelői díj mértékének jogosságát is, de olyan aggályok is megfogalmazódtak, hogy ebben a konstrukcióban az MNV Zrt-nek lesznek teljes mértékben kiszolgáltatva (pl. előirányzat hiányában nem fizetett bérleti díj miatti ki/átköltöztetés; normatívák feletti területhasználat díjának a kigazdálkodási kényszere, stb.).

A végrehajtást akadályozta az is, hogy valójában az MNV Zrt. sem volt felkészülve arra, hogy a bérleti szerződések kapcsán a bérbeadóra háruló kötelezettségeinek eleget tudjon tenni, részben a szükséges források és kapacitások, másrészt az ingatlanok egyedi állapotának ismeretével kapcsolatos információk hiánya miatt, mely az általa bérbe adni tervezett ingatlanok szükséges beruházási költségeinek a felmérését is lehetetlenné tette.

Fentiek miatt 2008. nyarán a tárcákkal olyan megállapodás született, hogy 2008-2009. évben nem kerül sor a bérleti díjas konstrukció bevezetésére, melynek előnye volt, hogy:

- az érintettek hatályos szerződések alapján működhettek/működhetnek az állami ingatlanokban, egyúttal

- a költségvetési tervezést is jelentősen meg lehetett könnyíteni, a 2009. évi költségvetési tervezésnél nem kellett szembesülni a bérleti díj céltartalékolási és elosztási, valamint a bérelt ingatlanokon végzett beruházások költségvetési szerveknél történő betervezésének és az MNV Zrt. felé való továbbszámlázásának problémájával.

A megállapodás értelmében az átmeneti időszakra szóló halasztásra az alábbi kikötésekkel került sor:

- az átmeneti időszakot követően - az egységes és hatékony vagyonkezelés megvalósulása érdekében - kiemelten fontos az „alternatív” (piaci) hasznosítási lehetőségű ingatlanok használatának bérleti díjas konstrukcióvá alakítása és az ingatlanhasználat piaci szemléletű díjának megállapítása;

- a központi költségvetési szervek kötelesek 2009. június 30-ig a 2010-től érvényes bérleti szerződéseket az MNV Zrt-vel megkötni azon ingatlanok vonatkozásában, melyeknél megállapítható az alternatív piaci hasznosítási lehetőség (irodák, üdülők, garázsok belterületi földterületek) és a piaci alapú bérleti díj;

- a központi költségvetési szervek működjenek együtt az MNV Zrt-vel annak érdekében, hogy az MNV Zrt. fel tudja mérni a bérbe adandó ingatlanok állapotát és a szükséges beruházások mértékét, illetve várható költségét;

- A költségvetési szervek 2010. évtől kezdődően a költségvetési tervezőmunka keretében tervezzék be a szerződések szerinti bérleti díj kiadásokat (erre a megfelelő fedezet többletként rendelkezésre áll majd a vagyonfejezetben megjelenő bevételből).

Ehhez a pénzügyminiszter részéről, illetve az MNV Zrt. oldaláról a következő feltételek kerültek kikötésre:

- az MNV Zrt. szakmai előkészítésével kormányrendelet kerül kiadásra az állami ingatlanok értékének meghatározásáról, mely tartalmazza azt a módszertant, amellyel az állami ingatlanok bérleti díja megállapításra kerül (az érték és az elvárt megtérülési idők figyelembevételével);

- az MNV Zrt. a szerződés tervezetek megküldését megelőzően felméri az összes bérbe adni kívánt ingatlan állapotát annak érdekében, hogy azok fenntartási igényei, költségei figyelembe vételével kerüljenek megállapításra a bérleti díjak, az MNV Zrt-nek az új feladatok ellátására alkalmas kapacitásai, illetve

- a vagyonfejezetben megtervezésre kerülhessenek az ingatlantömeg fenntartásához (bérbeadót terhelő kötelezettségei teljesítéséhez) szükséges források és kiadási előirányzatok (az MNV Zrt. a 2010. évtől kezdődően a vagyonfejezetbe betervezi a szerződések szerinti bérleti díj bevételeket és a bérbe adni kívánt ingatlanok beruházásainak költségeit).

A fenti megállapodás alapján:

- a 2008. évi központi költségvetésben a X. Miniszterelnöki Hivatal fejezetben betervezett fedezet (20 milliárd Ft) nem került felhasználásra, illetve

- a 2009. évi költségvetési tervezőmunka kertében bérleti díjjal (annak fedezetét szolgáló céltartalékkal) sem kellett számolni.

Fentiek következtében a XLIII. fejezet bérleti díjbevétele 20 milliárd forinttal elmaradt a tervezettől.

c) Az ingatlanokkal kapcsolatos kiadások

Az állami feladatellátást szolgáló és más ingatlanokkal kapcsolatos kiadások struktúrája a következők szerint alakult 2008-ban:

 

 

 

 millió forint

 

 előirányzat

 mód. előirányzat.

 teljesítés

 Ingatlan-vásárlás

 1027,6

 2727,0

 2727,0

 Ingatlan-beruházás

 4224,3

 

 151,7

 Ingatlanok fenntartása

 2977,5

 3227,5

 1811,0

 Üzemeltetés, karbantartás

 1372,7

 

 1537,0

 Őrzési kiadások

 1604,8

 

 274,0

 Egyéb vagyonkezelés

 200,0

 400,0

 400,0

 Összesen:

 8229,4

 10178,8

 4689,7

Az előirányzatokat a pénzügyminiszter a XLIII. fejezet fejezeti tartalékának terhére növelte meg.

Az ingatlanvásárlások tervezett tételei (Hadriánusz palota és Klebelsberg kastély) mellett egy terven felüli tranzakció (NL Kft. - Alagi ingatlanok) növelte e kiadásokat.

A Hadriánusz palota megvásárlására vételi jog érvényesítésével került sor, a Klebelsberg kastély megvásárlása - törvényi kötelezettség alapján - ingatlancsere során valósult meg. Az ingatlancsere esetében a vásárlás az értékkülönbözet megfizetésével és annak pénzforgalmi elszámolásával zajlott le. Az MNV Zrt. 2008. évben ingatlanokat vásárolt/vett át az NL Kft-től mintegy 7 milliárd forint értékben. Az ingatlanok vételárából 5,1 milliárd forint tőketartozás és 0,3 milliárd forint késedelmi kamatkövetelés - az ingatlanokra bejegyzett jelzálogjog érvényesítéséből - beszámítással rendeződött, 1,6 milliárd forint volt az ingatlanok kompenzáción felüli vételára.

A fenntartási kiadások esetében a tervezési és felhasználási adatok különbségének oka, hogy az eredeti előirányzat a 2008. évre a ténylegesnél nagyobb arányban számolt állami tulajdonú ingatlanoknak közvetlenül az MNV Zrt. vagyonkezelésébe kerülésével.

C) Környezetvédelmi projektek

A környezetvédelmi típusú kiadások részben az állam tulajdonosi felelősségével kapcsolatos környezetvédelmi feladatok, valamint a volt szovjet ingatlanok környezeti kárelhárítási feladatainak finanszírozását foglalják magukba. E kiadások relatíve jelentős súlyt képviselnek, e két jogcíménél a költségvetési törvény összesen 11,2 milliárd forint kiadást irányzott elő. E kiadási keretet fel is használta az MNV Zrt. a környezetvédelmi kiadások 2008-ban összesen 10,9 milliárd forintot értek el.

A jogcímen elszámolt legnagyobb tételek ebben az évben is

- a Nitrokémia Zrt. által ellátott környezetvédelmi kármentesítő feladatok támogatása (4,2 milliárd forint), illetve

- a Mecsek-ÖKO Zrt. által végzett rekultivációs és monitoring munkák (4,5 milliárd forint)

voltak.

D) Fejezeti tartalék

A fejezeti tartalékról - a költségvetési törvény 7. § (3) bekezdésében foglaltakat figyelembe véve - összesen 8,7 milliárd forint átcsoportosítása valósult meg 2008. év során, ez 6,3 milliárd forint megtakarítást jelentett a XLIII. fejezetben. A fejezeti tartalékról átcsoportosított összegek a következő jogcímeket növelték (millió Ft-ban):

Pénzügyminiszter engedélyével

- Monostori Erőd Kht. beruházás támogatása 132,0

- Újfehértói Kht. működési támogatás 144,0

- Ceglédi Kht. működési támogatás 42,0

- Klebelsberg kastély vásárlás 229,9

- Alagi ingatlanok vásárlása 1469,5

- MNV Zrt. működési támogatás 1129,4

- Volt szovjet ingatlanok környezetvédelme 160,0

- Egyéb vagyonkezelési kiadások 200,0

- Termőföld életjáradék program 280,0

- Ingatlan üzemeltetési kiadások 250,0

Kormány engedélyével

- RFH Zrt. tőkeemelés 4600,0

E) Ingyenes tulajdonba adás

A Vtv. 6. §-ának (2) bekezdése és 36. §-ának (3) bekezdése, valamint a 2008. évi költségvetési törvény 7. §-ának (7) bekezdése értelmében az ingyenes vagyonátadásról 1 milliárd forint bruttó könyv szerinti érték alatt az NVT, ezen érték felett a Kormány dönt. Az 1 milliárd forintot el nem érő vagyontárgyak ingyenes tulajdonba adásáról az NVT - az állami vagyon felügyeletéért felelős miniszter útján - az átadással kapcsolatban kialakított álláspontjának ismertetésével egyidejűleg a Kormány nyilvános döntését kérhette.

a) 2008. évben a Kormány a következő vagyontárgyak ingyenes önkormányzati tulajdonba adásáról döntött: 

 

 Korm. hat. Száma

 Ingatlan megnevezés

 Bruttó könyv sz. érték (Ft)

 1.

 2082/2008. (VI. 30.) Korm. határozat

 Budapest, VII. 34262 hrsz, Kazinczy u. 21.

 300 000 000

 2.

 2166/2008. (XI. 28.) Korm. határozat

 Pécs, 40712/2, 40712/3 hrsz 

 546 672 000

 3.

 2116/2008. (VIII. 7.) Korm. határozat

 Budapest, VIII. Fiumei út 17. szám alatti, 34720 hrsz. (Péterfy Sándor utcai Kórház) 

 3 125 640 000

 Összesen:

 3 972 312 000

A Budapest, Fiumei úti Kórházzal átadott ingóságok nettó nyilvántartási értéke 2 745 596 736 forint (bruttó nyilvántartási érték nem ismert).

2008. évben a társasági részesedések körében egy ingyenes önkormányzati tulajdonba adás történt. A Kormány 2064/2008. (V. 29.) Korm. határozatával a Balatoni Hajózási Zrt-ben lévő 48,99% szavazati arányt megtestesítő állami részvénycsomag átruházásáról döntött, melynek könyv szerinti értéke 1 725 620 ezer forint.

b) 2008. évben az NVT határozatai alapján az MNV Zrt. által átadott ingatlanok összesített bruttó könyv szerinti értéke 307 226 549 forint, az átadott ingóságoké 35 189 316 forint volt.

Részletezve a következőkben: 

 

 Határozat száma

 Ingatlan megnevezés

 Bruttó könyv sz. érték (Ft)

 1.

 470/2008. (VI. 25.) 

 Aszaló, 709/1 hrsz

 445 997

 2.

 470/2008. (VI. 25.) 

 Aszaló, 0119 hrsz

 1 536 591

 3.

 470/2008. (VI. 25.) 

 Aszaló, 1613 hrsz

 3 678 578

 4.

 470/2008. (VI. 25.) 

 Budapest, XII. 9529/4 hrsz-ú, „Béla Király út”

 154 000 000

 5.

 470/2008. (VI. 25.) 

 Budapest, XVI. 103153/1 hrsz-ú Bem apó u.

 1 078 000

 6.

 470/2008. (VI. 25.) 

 Gyarmat, 454 hrsz

 6 438 000

 7.

 470/2008. (VI. 25.) 

 Gyarmat, 455 hrsz

 7 096 000

 8.

 470/2008. (VI. 25.) 

 Pécs, 40712 hrsz-ból kialakítandó 40712/4 hrsz. *

 7 000 000

 9.

 470/2008. (VI. 25.) 

 Pécs, 40714/4 hrsz-ú ingatlanból 2655 m2 *

 4 000 000

 10.

 470/2008. (VI. 25.) 

 Baks, 02 hrsz

 1 000

 11.

 470/2008. (VI. 25.) 

 Szentes, 10030 hrsz

 800 000

 12.

 601/2008. (IX. 17.) 

 Tápiószele, 235 hrsz

 234 000

 13.

 601/2008. (IX. 17.) 

 Tihany 09/2 hrsz *

 82 639 600

 14.

 662/2008. (X. 22.) 

 Szeged, 24010 hrsz-ú, kivett közforgalom elől el n.z.

 11 871 569

 15.

 422/2008. (VI. 11.) 

 Bercel, 0173, 0202, 0229 hrsz

 0

 16.

 657/2008. (X. 22.) 

 Ózdfalu 060/1 hrsz

 5 155 214

 17.

 819/2008. (XII. 17.) 

 Veszprém 0404/1, 0404/4 hrsz

 21 252 000

 Összesen:

 307 226 549

 

 

 

 

 * könyv szerinti érték nem ismert, így forgalmi értékkel szerepel

Ingóságok típus szerint csoportosítva:

 Megnevezés

 Könyv sz. bruttó érték (Ft)

 Élelmezés-technikai szakanyagok

 1 182 000

 Ruházati szakanyagok

 9 663 855

 Humán szakanyagok

 2 958 276

 Műszaki-technikai szakanyagok

 22 630

 Páncélos-, és gépjármű-technikai szakanyag

 5 908 400

 Elhelyezési szakanyagok

 15 109 224

 Vegyes szakanyagok

 344 931

 Összesen:

 35 189 316

A 2008. évi CLXIX. törvény 7. § (8) értelmében az ingyenesen átruházható vagyontárgyak 2008. évi összesített értéke 15 milliárd forint lehetett. A Kormány, illetve az NVT döntésével ingyenesen átadott vagyontárgyak összértéke 8,8 milliárd forint volt.

F) Koncessziós díjak

A játékkaszinók koncessziós díját minden évben a KSH által közzétett, a tárgyévet megelőző év fogyasztói árindexével valorizálni kell. Az előirányzat tervezésekor 2008. évre a Kormány 7%-os fogyasztói árnövekedést irányzott elő, ezzel szemben az infláció 8%-os mértékű volt.

A 2008. évre lóversenyfogadásból és bukmékeri rendszerű fogadásból tervezett 267,5 millió forint összegű koncessziós díjbevétel elmaradt, ugyanis a lóversenyfogadásra és bukmékeri rendszerű fogadásra kiírt koncessziós pályázatot a pénzügyminiszter eredménytelennek minősítette.

VIII. Elkülönített állami pénzalapok

Az elkülönített állami pénzalapok alrendszerét 2008-ban hat alap alkotta: a Munkaerőpiaci Alap, a Központi Nukleáris Pénzügyi Alap, a Wesselényi Miklós Ár- és Belvízvédelmi Kártalanítási Alap, a Kutatási és Technológiai Innovációs Alap, a Szülőföld Alap, valamint a Nemzeti Kulturális Alap.

1. A bevételek alakulása

Az elkülönített állami pénzalapok összes bevételeinek a legnagyobb része, 73,7%-a, 358 milliárd forint a járulékokból származnak. A Munkaerőpiaci Alap bevétele a munkaadói járulék, a munkavállalói járulék és a vállalkozói járulék, amelyekből összesen 323,8 milliárd forint folyt be. A Kutatási és Technológiai Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 25,6 milliárd forint bevétel keletkezett. A Nemzeti Kulturális Alap kulturális járulék bevétele 8,6 milliárd forintot tett ki. A járulék bevételek esetén - vállalkozói járulék kivételével - a 2008. évi teljesítés meghaladta az előirányzatokat. A vállalkozói járulékból befolyt összeg 9,4%-kal elmaradt az előirányzattól. A befolyt vállalkozói járulék előirányzattól való elmaradása arra vezethető vissza, hogy -az APEH járulékbevallásokról készített adatszolgáltatása alapján - 2008. évben az előző évhez viszonyítva több mint 5%-kal csökkent a vállalkozói járulékról bevallást benyújtó vállalkozások havi átlagos száma. A vállalkozások számának csökkenéséből adódó bevétel elmaradás mértékét részben kompenzálta a járulék fizetésének alapját képező jövedelem növekedése.

A különféle hozzájárulások képviselik az alrendszeren belüli második legnagyobb bevételi forrást. A hozzájárulásokból összesen 79,5 milliárd forint bevétel származott, ami az összes bevétel 16,4%-a. A Munkaerőpiaci Alapba szakképzési hozzájárulásból 42 milliárd forint, rehabilitációs hozzájárulásból pedig 14,7 milliárd forint folyt be. A tervezés alapjául szolgáló, egy főre jutó rehabilitációs hozzájárulás éves mértéke 2008-ban 164 400 Ft/fő volt. A nukleáris hozzájárulásból, vagyis a Paksi Atomerőmű Rt. befizetéséből 22,8 milliárd forint bevétele keletkezett a Központi Nukleáris Pénzügyi Alapnak. Ez megfelel a törvényi előírásnak.

Az elkülönített állami pénzalapok 2008-ban összesen 32,8 milliárd forint költségvetési támogatásban részesültek, ami az összes bevétel 6,8%-a.

Egyéb bevételekből összesen 15,1 milliárd forint folyt be, ami az összes bevétel 3,1%-a.

- A Munkaerőpiaci Alapnál bevétel keletkezett a területi, a központi, a szakképzési és felnőttképzési egyéb bevételekből, valamint a visszterhesen nyújtott rehabilitációs célú munkahelyteremtő támogatások törlesztéséből és a bérgarancia támogatás törlesztéséből.

- A Szülőföld Alapba a Miniszterelnöki Hivataltól érkezett támogatásértékű bevételt és megállapodás alapján a Munkaerőpiaci Alaptól is.

- A Központi Nukleáris Pénzügyi Alapnak bevétele keletkezett - a püspökszilágyi Radioaktív Hulladék Feldolgozó és Tárolóba (RHFT) a radioaktív hulladékok eseti elhelyezésekor - az engedélyesek befizetéseiből.

- A Nemzeti Kulturális Alapnak az államháztartáson kívül átvett bevétel mellett támogatásértékű bevételei is keletkeztek az Önkormányzati és Területfejlesztési Minisztériummal, valamint az Igazságügyi és Rendészeti Minisztériummal kötött megállapodás alapján.

- A Wesselényi Miklós Ár- és Belvízvédelmi Kártalanítási Alapnak bevétele keletkezett rendszeres befizetés címen a kártalanítási szerződésekhez kapcsolódó díjakból.

- A Kutatási és Technológiai Innovációs Alapba a visszterhes támogatás törlesztéséből és megállapodások alapján is befolyt bevétel

2. A kiadások alakulása

A Munkaerőpiaci Alap összes kiadása 384,5 milliárd forint, ami 2,4%-kal maradt el az előirányzattól. A kiadások közül az Alap az aktív támogatások címen 88,3 milliárd forintot, a szakképzési és felnőttképzési támogatások címen pedig 36,2 milliárd forint lett a teljesítés. A rehabilitációs célú munkahelyteremtő támogatásokra 5,3 milliárd forint került kifizetésre. A passzív kiadások összege 100,4 milliárd forint lett. Ezen belül az álláskeresési támogatás összege 5,7%-kal elmaradt az előirányzattól. Az elmaradást elsősorban az eredményezte, hogy valamennyi ellátási formában alacsonyabb lett a résztvevők tényleges létszáma a tervezés során figyelembe vett létszámnál, együttesen 9%-kal. A nagyobb súllyal szereplő ellátási formában, az álláskeresési járadékban részesültek havi átlagos létszáma (94,5 ezer fő) a tervezetthez képest 8,7%-kal, a kisebb súllyal szereplő álláskeresési segélyt igénybevettek havi átlaglétszáma (39,7 ezer fő) pedig az előbbit kissé meghaladóan, 9,8%-kal maradt el a tervezett létszámtól. A bérgarancia kifizetések (közel 4,6 milliárd forint) is elmaradtak, a felhasználás összege az előirányzat 64,9%-át tette ki. Az Alap 2008-ban is átadott pénzeszközöket működési célra összesen 30,4 milliárd forint összegben. Az Alap teljesítette az előírt 119,3 milliárd forint költségvetési befizetést.

A Szülőföld Alapból a határon túli magyarok támogatására és az alapkezelő működtetésére 2,5 milliárd forint kiadás teljesült.

A Központi Nukleáris Pénzügyi Alap kiadása 16,3 milliárd forint, amelyből a felhalmozási kiadás 11,7 milliárd forintot tett ki. Az Alapból finanszírozott legfontosabb feladat az atomerőművi kis és közepes aktivitású hulladéktároló létesítésének előkészítése, a püspökszilágyi Radioaktív Hulladék Feldolgozó és Tároló (RHFT) beruházásai, a nagy aktivitású hulladéktároló létesítésének előkészítése és a Kiégett Kazetták Átmeneti Tárolójának (KKÁT) folyamatos bővítése volt.

A Nemzeti Kulturális Alap 9,4 milliárd forint kiadást teljesített, mely 8,4%-kal haladta meg az előirányzatot. A 2008-ban kiutalt pályázati támogatások a könyv- és zeneműkiadás, a lapkiadás, az előadó művészeti (színház, zene, tánc) tevékenység, az egyéb művészeti tevékenység (pl. film, fotó, képző-, ipar-, népművészet), a közművelődési tevékenység, a könyvtári tevékenység, a múzeumi tevékenység, a levéltári tevékenység, a védett természeti értékek (Állat- és növénykert), valamint a műemlékvédelem kiemelt kulturális szakfeladatokhoz tartoznak.

A Wesselényi Miklós Ár- és Belvízvédelmi Kártalanítási Alapnak 2008. december 31 -én 959 kártalanítási szerződés volt érvényben, melynek megyénkénti eloszlása az alábbiak szerint alakult: Budapesten 32, Győr-Moson-Sopron megyében 6, Komárom-Esztergom megyében 15, Tolna megyében 14, Szabolcs-Szatmár-Bereg megyében 15, Borsod-Abaúj-Zemplén megyében 17, Csongrád megyében 132, Pest megyében 158, Jász-Nagykun-Szolnok megyében 187, Békés megyében 380, és Baranya megyében 3. Az Alapból kártalanítás kifizetésére - a kárszakértő szakvéleménye alapján - egy esetben (két tulajdonos) került sor.

A Kutatási és Technológiai Innovációs Alap kiadásai 44,5 milliárd forintot tett ki, mely az éves előirányzat 78,5%-a. Kiadási elmaradás a hazai innováció támogatása, a nemzetközi együttműködésben megvalósuló innováció támogatása, a tudományos és technológiai attasék munkájának támogatása, a Tudomány-és Technológiapolitikai Tanácsadó Testületek munkájának támogatása, valamint az új fejlesztési tervekre való felkészülés, értékelés címeknél keletkezett.

A bevételek és kiadások részletezését a „Fejezeti indokolások” kötetek LXIII., LXV., LXVI., LXVII, LXVIII., LXIX. fejezetei tartalmazzák.

3. Az egyenleg alakulása

Az alapok költségvetési bevétele 485,4 milliárd forintot, költségvetési kiadása pedig 457,2 milliárd forintot tett ki. Így az elkülönített állami pénzalapok a 2008. évet 28,2 milliárd forint többlettel zárták: a Központi Nukleáris Pénzügyi Alap többlete 15,1 milliárd forint, a Munkaerőpiaci Alap többlete 6,5 milliárd forint, a Kutatási és Technológiai Innovációs Alap többlete 5,7 milliárd forint, a Szülőföld Alap többlete közel 0,5 milliárd forint, a Nemzeti Kulturális Alap többlete 0,4 milliárd forint. Minimális többlet, 32 millió forint keletkezett a Wesselényi Miklós Ár- és Belvízvédelmi Kártalanítási Alapnál is. Az alapoknál a jóváhagyotthoz képest jelentős közel 23,3 milliárd forintot kitevő egyenlegjavulás jelentkezett, amelynek oka egyrészt a bevételi oldalon mutatkozó többlet. Így az előirányzathoz képest túlteljesült többek között a munkaadói járulék, a munkavállalói járulék, a szakképzési hozzájárulás, rehabilitációs hozzájárulás, a kulturális járulék és az innovációs járulék. Másrészt az alapoknál összesen 19,6 milliárd forintos kiadási elmaradás is jelentkezett.

4. Az elkülönített állami pénzalapok 2008. évi beszámolójának auditálása:

A többször módosított Áht. 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező miniszter éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. Az elkülönített állami pénzalapok 2008. évi beszámolójának és mérlegének auditálása során a könyvvizsgálók az alábbi főbb megállapításokat tették:

- A Munkaerőpiaci Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

- A Szülőföld Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

- A Központi Nukleáris Pénzügyi Alap éves költségvetési beszámolója a 2008. december 31-én fennálló vagyoni, pénzügyi és jövedelmi helyzetről megbízható és valós képet ad.

- A Nemzeti Kulturális Alap éves költségvetési beszámolója a 2008. évi költségvetése teljesítéséről, a 2008. december 31-én fennálló vagyoni, pénzügyi és jövedelmi helyzetéről, valamint a működés eredményéről megbízható és valós képet ad.

- A Wesselényi Miklós Ár- és Belvízvédelmi Kártalanítási Alap éves költségvetési beszámolója az Alap 2008. évi költségvetése teljesítéséről, a 2008. december 31-én fennálló vagyoni, pénzügyi és jövedelmi helyzetéről, valamint a működés eredményéről megbízható és valós képet ad.

- A Kutatási és Technológiai Innovációs Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

Az egyes alapokról kiadott könyvvizsgálói záradékokat a „Fejezeti indokolások” kötetek mellékletei tartalmazzák.

IX. A társadalombiztosítás pénzügyi alapjai 2008. évi költségvetésének végrehajtása

A gazdálkodás keretei

A Magyar Köztársaság 2008. évi költségvetéséről szóló 2007. évi CLXIX. törvény az alrendszer bevételi főösszegét 4310,2 milliárd forintban, kiadási főösszegét 4308,2 milliárd forintban határozta meg. Így a tervezett egyenleg minimális nagyságú, közel 2,0 milliárd forint többlet volt, ami a Egészségbiztosítási Alapban jelent meg.

A társadalombiztosítási alrendszer a 2008. évet 67,5 milliárd forint költségvetési hiánnyal zárta. A hiány teljes összege a Nyugdíjbiztosítási Alapban képződött, az Egészségbiztosítási Alap költségvetése minimális nagyságú 0,1 milliárd forint többlettel zárta az évet. Az előirányzott és a realizálódott költségvetési pozíció eltérése 69,5 milliárd forint. Az eltérés a költségvetési mérleg két oldalát tekintve abból adódott, hogy a kiadások 62,2 milliárd forinttal haladták meg a tervezettet, viszont a bevételek összege 7,3 milliárd forinttal kevesebb, mint az előirányzat.

Évközben a két pénzügyi alap főösszegeit törvény nem módosította, de törvényi felhatalmazás alapján egyes előirányzatok módosultak illetve közöttük átcsoportosítások történtek.

A költségvetés makrogazdasági hátterét képező paraméterek közül kitüntetett szereppel bír a nemzetgazdasági szintű bruttó keresettömeg és a foglalkoztatottság alakulása, amelyek alapvetően befolyásolják a járulékbevételeket. Az általános fogyasztói árindex, a nyugdíjasokra számított fogyasztói árindex, a nettó átlagkereset változása a legnagyobb kiadási előirányzat a nyugellátások alakulására van hatással. A felsorolt paraméterek 2008. évi alakulásának bemutatása megtalálható „A Kormány gazdaságpolitikájának fő vonásai a 2008. évben” című pontban.

A feltételrendszer másik nagy csoportját a bevételek alakulása szempontjából meghatározó szerepű járulékszabályozás képezi. A járulékmérték változásokat az alábbi táblázat tartalmazza.

Járulék mértékek 2007-2008-ban a társadalombiztosítás pénzügyi alapjainál 

 

 2007. év

 2008. év

 Nyugdíjbiztosítási Alap

 

 

 foglalkoztatói (munkáltatói) nyugdíjbiztosítási járulék

 21%

 24%

 biztosítotti nyugdíjjárulék

 8,5%

 9,5%

 magán-nyugdíjpénztári tagok által fizetendő nyugdíjjárulék

 0,5%

 1,5%

 Egészségbiztosítási Alap

 

 

 foglalkoztatói (munkáltatói) egészségbiztosítási járulék összesen

 8%

 5%

 ebből: - természetbeni egészségbiztosítási. járulék

 5%

 4,5%

 - pénzbeli egészségbiztosítási járulék

 3,0%

 0,5%

 biztosítotti egészségbiztosítási járulék összesen

 7%

 6%

 ebből: - természetbeni egészségbiztosítási járulék

 4%

 4%

 - pénzbeli egészségbiztosítási járulék

 3%

 2%

Az összességében 4 százalékpontos járulék átcsoportosítás lehetővé tette a két pénzügyi alap közötti, a III. csoportú korhatár alatti baleseti és rokkantsági és az ezekhez tartozó hozzátartozói ellátások fedezetére szolgáló pénzeszközátadás megszüntetését.

Szintén változott az egyéni nyugdíjjárulék-alap felső határa, értéke napi 19 500 forint, éves szinten 7137 ezer forint. A minimálbér kétszerese (korábban minimum járulékalap a megnevezés) szerinti fizetési kötelezettség 138 ezer forintra nőtt.

Az alrendszer bevételei között továbbra is fontos szerephez jutottak a központi költségvetéstől származó hozzájárulások, az összes bevételhez viszonyított arány 20,4%, ez 0,6 százalékponttal kevesebb a megelőző évinél. A részletek megtalálhatóak a következő két pontban.

A két pénzügyi alap likviditásának biztosításához - hasonlóan mint a korábbi években - lehetőség volt a KESZ-hez kapcsolódó megelőlegezési számláról kamatmentes hitel igénybevételére. Ennek bemutatása a negyedik pontban történik.

1. Nyugdíjbiztosítási Alap

A költségvetési törvény az Alap bevételi és kiadási főösszegét egyaránt 2872,2 milliárd forintban határozta meg. A bevételek és a kiadások egyensúlyára vonatkozó tervezési követelményt az Áht. írja elő. Évközben a működési bevételt a központi költségvetésből kapott támogatások növelték.

Az Alap a 2008. évet 2857,6 milliárd forint bevételi és 2925,2 milliárd forint kiadási főösszeg mellett 67,6 milliárd forint hiánnyal zárta. A bevételek esetében 14,6 milliárd forinttal és 0,5%-al kevesebb, a kiadásoknál 53,0 milliárd forinttal és 1,8%-kal több a teljesítés a törvényben előirányzott értéknél.

Az Alap 2008. évi költségvetésével kapcsolatban két tartalmi változásra kell felhívni a figyelmet:

- ettől az évtől kezdődően a korhatár alatti III. csoportos rokkantsági nyugdíjak és az ezekhez kapcsolódó postaköltségek fedezetét az Egészségbiztosítási Alapból történt 4 százalékpont nagyságú járulékátcsoportosítás (3 százalékpont munkáltatói, 1 százalékpont biztosítotti) adja. Ennek hatása először a februári járulékbevételekben mutatkozott.

- a kiadási oldalon új ellátás a rehabilitációs járadék jelent meg. Ennek fő célja az érintett személyek munkavégző képességének a helyreállítása, majd foglalkoztatásuk elősegítése. A jogosultság meghatározott kritériumok teljesítéséhez van kötve, a járadék összege megegyezik az azonos szolgálati idő és átlagkereset alapján kiszámítható III. csoportos rokkantsági nyugdíj összegének 120%-ával.

Az Alap bevételeinek meghatározó hányadát (76,5%) a járulékbevételek képezték, ezek döntő többségükben a munkáltatók és a biztosítottak befizetései. A teljesítés 2186,7 milliárd forint, ami az előirányzatnál 1,2%-kal, 25,3 milliárd forinttal kevesebb. A befizetések éven belüli eloszlása sok tekintetben hasonlít a korábbi évekre jellemzőkre. A járulékmérték változása miatt összehasonlítható február-december közötti időszakon belül a február-november hónapokban - egyetlen hónap a júliusi kiugró értéktől eltekintve - viszonylag szűk sávon belül maradtak a befizetések. Az időszak átlagos havi összege 181,4 milliárd forint volt, ettől -3,8 és +1,5%-kal tért el a két szélső érték. Az év utolsó hónapjában, miként a megelőző években a havi átlagot jelentősen, 13,5%-kal meghaladó befizetés történt.

A járulékbevételi körhöz kapcsolódó késedelmi pótlékból és bírságból 10,0 milliárd forint bevétel származott, ez közel 2,0 milliárd forinttal több az előirányzatnál.

A magánnyugdíjpénztárakból érkezett átutalások összege 14,1 milliárd forint, ami az előirányzatnak valamivel több mint kétszerese, a 2007. évi értékhez képest mintegy 76,3%-kal több a teljesítés. Ebből az összegből a pénztártagok visszalépéséből származó bevétel 10,8 milliárd forint. 2008-ban az állami rendszerbe visszalépők száma a nyugdíjbiztosítási igazgatási szervek nyilvántartása szerint 23,9 ezer fő volt, ami mintegy duplája az előző évinek.

Az egyéb járulékok és hozzájárulások összege 82,1 milliárd forint, ez mintegy 5,6 milliárd forinttal (7,3%-kal) több az előirányzatnál. A jogcímcsoporton belül a többlet elsősorban a MPA által START kártyák kiegészítés, valamint a közteherjegyek után befizetett járulékok előirányzatoknál jelentkezik. Ennek a bevételi körnek a legnagyobb részét kitevő előirányzat a fegyveres testületek volt tagjai kedvezményes nyugellátási kiadásaihoz való hozzájárulás, ami a fejezetektől átvett pénzeszköz. A teljesítés 66,6 milliárd forint, amely az előirányzattal azonos.

A bevételek 18,3%-át a központi költségvetési hozzájárulások adták, ez megegyezik az előző évi aránnyal. A teljesítés 523,8 milliárd forint, ami 10,4 milliárd forinttal és 1,9%-kal kevesebb az előirányzatnál. A támogatás átutalása négy jogcímen történt, a jogcímenkénti teljesítések a következő módon alakultak:

- A GYES-en, GYED-en, GYET-en lévők és rehabilitációs járadékban részesülők utáni nyugdíjbiztosítási járulék megtérítése az előirányzattal megegyezően 38,2 milliárd forint.

- A magánnyugdíjpénztári tagok kieső járulékbefizetéseinek pótlásaként átadott összeg 330,3 milliárd forint, ami 9,1 milliárd forinttal kevesebb az előirányzatnál és 11%-kal haladja meg a 2007. évi összeget. Az alacsonyabb összegű pótlást a Pénzügyi Szervezetek Állami Felügyeletének előzetes adatai és az ezekre, valamint a korábbi időszak évközi folyamataira vonatkozó tapasztalatokra támaszkodó becslés, és a járulékbevételek I-XI. havi alakulása magyarázza.

- A korkedvezmény biztosítási járulék jogcímen kapott összeg 11,9 milliárd forint, ez mintegy 1,3 milliárd forinttal kevesebb az előirányzatnál. A törvényi szabályozásnak megfelelően [2006. évi CXXI. törvény 30. § (14) bekezdése] 2008-ban a központi költségvetés a munkáltatói fizetési kötelezettség háromnegyed részét téríti meg a Nyugdíjbiztosítási Alapnak figyelembe véve az ezen a jogcímen történő tényleges befizetéseket (a foglalkoztatót terhelő tényleges teljesítés 0,9 milliárd forinttal kevesebb az előirányzatnál).

- A központi költségvetésben tervezett, az alap bevételeinek és kiadásainak előirányzati szinten történő kiegyensúlyozásához szükséges támogatás előirányzata 143,4 milliárd forint, a teljesítés ezzel megegyező. Az előirányzat felhasználására vonatkozó törvényi szabály értelmében a december utolsó kincstári napján kimutatott egyenleg ismeretében kell átutalni a maradék összeget, ami maximum az I-XI. hónapokban ezen a jogcímen már átutalt összeg és az éves előirányzat közötti különbség lehet.

A nyugdíjbiztosítási tevékenységgel kapcsolatos egyéb bevételek összege 11,4 milliárd forint, az előirányzat feletti többlet 3,5 milliárd forint. Ebbe a bevételi csoportba döntően a már korábban kifizetett, de jogalap nélküli felvétel, elhalálozás miatt véglegesen visszaérkező összegek tartoznak.

A korhatár alatti III. csoportos rokkantsági nyugdíjak január havi fedezetére az Egészségbiztosítási Alapból átvett összeg, az előirányzattal megegyezően 25,0 milliárd forint volt.

A működés céljaira fordítható bevételek összege 4,4 milliárd forint, ami közel 2,6-szorosa az előirányzott értéknek. A jelentős többletet döntően a központi költségvetés cél- és általános tartalékából kapott 2,3 milliárd forint nagyságú - a nem tervezett feladatok finanszírozására adott - támogatás eredményezte. Az összeg felhasználásának részletes bemutatása az un. „fejezeti kötetben” megtalálható.

2008-ban az Alap saját kiadásainak összege 2925,2 milliárd forint, ami a tervezett kiadási főösszeget 53,0 milliárd forinttal 1,8%-kal haladja meg. A túllépést alapvetően az évközben két alkalommal, májusban és novemberben végrehajtott mindkétszer 1,1%-os mértékű kiegészítő és visszamenőleges hatályú nyugdíjemelés okozta.

A legnagyobb kiadási előirányzatot képező nyugellátásokra kifizetett összeg 2891,7 milliárd forint, ebből a 13. havi nyugellátásra felhasznált összeg 217,2 milliárd forint. A nyugdíjkiadások a 2007. évihez képest 10,7%-kal, 280,1 milliárd forinttal nőttek, ami a következő tényezők együttes hatásának eredménye:

- Januárban a törvényi előírások alapján 5,0%-os mértékű nyugdíjemelés történt. Ez az érték a tervezett 4,8%-os fogyasztói árnövekedés és az 5,2%-os nemzetgazdasági szintű nettó átlagkereset-növekedés súlyozatlan számtani átlaga. Az emelés a nyugdíjkiadásokat 130,4 milliárd forinttal növelte.

- Ebben az évben tovább folytatódott a nyugdíjak korrekciós célú emeléséről szóló 2005. évi CLXXIII. törvény végrehajtása. 2008. január 1-jétől az 1991. január 1. - 1996. december 31. közötti időponttól megállapított saját jogú nyugellátások összege 4%-kal lett megemelve, de ha legalább 30 év elismert szolgálati idővel rendelkezett az érintett, úgy további emelésben részesült. A két emelés együttesen maximum 14% lehetett. Ez a tényező önmagában közel 38,0 milliárd forinttal növelte a nyugdíjkiadásokat.

- Évközben két alkalommal májusban és novemberben egyaránt 1,1%-os mértékű kiegészítő és az év elejéig visszamenőleges hatályú emelésre került sor. Erre azért volt szükséges, mert a nyugdíjemelést meghatározó két makrogazdasági paraméter évközi adatai azt valószínűsítették, hogy éves értékük várhatóan meghaladja a januári emelésnél feltételezettet. A három emelés együttes mértéke 7,3%, összege 191,3 milliárd forint. Ebből a két évközi emelés együttesen közel 61,0 milliárd forintot tett ki.

- A méltányossági nyugdíjemelésre és megállapításra felhasznált összeg -figyelembe véve az előző évi áthúzódó hatást is - mintegy 1,3 milliárd forinttal növelte a nyugdíjkiadásokat.

- 2008. január 1-jétől új ellátásként jelent meg a rehabilitációs járadék, erre a célra kifizetett összeg megközelítette a 0,6 milliárd forintot.

- A nyugdíjkiadások növekedésében jelentős szerepet játszottak az un. „automatizmusok”. Ez a komponens az ellátottak számának változásából, a cserélődés miatti állomány-összetétel módosulásból és a kiegészítő ellátások számának alakulásából következő hatást jeleníti meg. Ennek kiadásnövelő hatása mintegy 49,0 milliárd forint. Az ellátottak éves átlagos létszáma 2755,5 ezer fő, az előző évhez viszonyított növekedés 12,1 ezer fő, a kiegészítő ellátások átlagos száma 646,8 ezer, ez mintegy 5 ezerrel több a 2007. évinél.

Az ellátások folyósításához kapcsolódó postaköltségek és egyéb kiadások nagysága 6,1 milliárd forint, ez minimális nagysággal közel 0,2 milliárd forinttal kevesebb az előirányzatnál.

A működésre felhasznált kiadások összege 27,4 milliárd forint, ami az előirányzatot 3,4 milliárd forinttal haladta meg. A túllépés több tényezőből adódott: sor került az előző évi maradvány nagy részének igénybevételére, valamint a központi költségvetés céltartalékából biztosított közel 1,4 milliárd forint, és az általános tartalékból átadott közel 0,9 milliárd forint felhasználására. Szintén a működés forrásait egészítette ki a 2008. évben képződött saját bevételi többlet. A működési kiadások a kiadási főösszeg 0,94%-át tették ki.

2. Egészségbiztosítási Alap

Az Alap 2008. évi költségvetésének előirányzott bevételi főösszege 1437,9 milliárd forint, kiadási főösszege 1436,0 milliárd forint, így tervezett egyenlege közel 2,0 milliárd forint többlet volt. Évközben a kiadási oldalon részben kormányzati, részben miniszteri hatáskörben előirányzatok közötti átcsoportosítások történtek. Az Alap a 2008. évet 1445,2 milliárd forint bevételi és közel ugyanekkora nagyságú kiadási főösszeggel, tehát lényegében kiegyensúlyozottan zárta.

A bevételek mintegy háromötöd részét 872,4 milliárd forintot a munkáltatói és a biztosítotti befizetések adták. A teljesítés közel azonos az előirányzattal (873,3 milliárd forint). A befizetések éven belüli eloszlása ugyanazon sajátosságokat mutatta, mint a 2007. évben. A február-november közötti időszakban a befizetések az időszakra jellemző havi átlag (69,6 milliárd forint) körüli szűk intervallumban ingadoztak. Az utolsó hónapban viszont jelentősen megnőtt a befizetés, a 79,2 milliárd forint járulékbevétel a megelőző havi - egyébként átlagos - összeget közel 15%-kal haladta meg.

Késedelmi pótlékból és bírságból származó bevétel 4,7 milliárd forint, az előirányzat feletti többlet mintegy 0,7 milliárd forint.

Az egészségügyi hozzájárulás (tételes és százalékos együtt) képezte az alap bevételeinek 8,2%-át. A teljesítés közel 119,0 milliárd forint, ami az előirányzatot 2,6 milliárd forinttal, azaz 2,2%-kal haladta meg. Az előző évi teljesítéshez viszonyított többlet mintegy 5,5 milliárd forint. Az előirányzaton belül a tételes egészségügyi hozzájárulásból (1950 Ft/fő/hó) 84,7 milliárd forint, a százalékos egészségügyi hozzájárulás jogcímen 34,2 milliárd forint bevételhez jutott az Alap.

Az egyéb járulékok és hozzájárulások előirányzott összege 29,6 milliárd forint, a teljesítés 32,3 milliárd forint. Az ebbe a bevételi csoportba tartozó előirányzatok közül a munkáltatói táppénz hozzájárulás a legnagyobb összegű, az ilyen címen befizetett 24,9 milliárd forint 1,4 milliárd forinttal kevesebb az előirányzatnál.

Az egészségbiztosítási ellátások fedezetének megteremtésében jelentős szerepet játszottak a központi költségvetési hozzájárulások. Ezek 2008-ra tervezett összege 353,1 milliárd forint volt, a teljesítés ennél 1,3 milliárd forinttal több. Az említett összegből a központi költségvetésből járulék címen átvett pénzeszköz nagysága az előirányzattal megegyezően 307,0 milliárd forint. Az összes bevételen belüli arány 21,2%.

Az egészségbiztosítási társadalombiztosítási tevékenységgel kapcsolatos egyéb bevételek előirányzatát 60,6 milliárd forintban határozta meg a törvény, a teljesítés ennél valamivel kevesebb, 59,0 milliárd forint. E bevételek között a gyógyszergyártók és forgalmazók befizetései 38,8 milliárd forintot tettek ki, amely 3,3 milliárd forinttal haladja meg az előirányzatot. A működési bevételek összege 3,4 milliárd forint volt.

Az Alap kiadásainak nagysága 1445,1 milliárd forint, ami 9,1 milliárd forinttal több a tervezett főösszegnél.

A pénzbeli ellátások adták az összes kiadás mintegy 16,1%-át. A teljesítés 233,2 milliárd forint, ami 1,3 milliárd forinttal kevesebb az előirányzatnál. Az idetartozó ellátások közül a legnagyobb nagyságrendet képviselő táppénzre 102,6 milliárd forintot fordított az Alap, amely az előirányzatnál 4,2 milliárd forinttal kevesebb.

A kiadások több mint háromnegyed részét (78,6%-ot) a természetbeni ellátások adták, az 1136,3 milliárd forint összegű teljesítés 12,5 milliárd forinttal marad a törvényi előirányzattól.

A természetbeni ellátások körébe tartozó gyógyító-megelőző ellátások előirányzatát a költségvetési törvény 741,4 milliárd forintban határozta meg. Évközben a kedvezőbb finanszírozási feltételek biztosítására kormányhatározatok alapján együttesen 22,1 milliárd forint forrás-kiegészítés történt, így a jogcímcsoport módosított előirányzata közel 763,6 milliárd forint lett. A gyógyító-megelőző ellátásokra felhasznált összeg 757,2 milliárd forint, ami a módosított előirányzatnál mintegy 6,4 milliárd forinttal kevesebb, összefüggésben a vizitdíj, kórházi napidíj megszüntetésével. Az említett átcsoportosítások alapvetően az összevont szakellátás jogcímre biztosítottak forrásokat, de forrás-kiegészítés történt pl. a háziorvosi ellátás, a fogászati ellátás, a betegszállítás, a művesekezelés, a laboratóriumi ellátás és a mentés előirányzatok esetében is.

A gyógyszertámogatás jogcím-csoportra együttesen a költségvetési törvény 347,9 milliárd forint előirányzatot határozott meg. A korábban meghozott intézkedések 2008-ban is kedvező hatást gyakoroltak a kiadások alakulására, így annak összege az előirányzattól elmaradva csak 325,7 milliárd forint volt. Ebből az összegből a gyógyszertámogatás kiadásai teljesítése 309,6 milliárd forint, a speciális beszerzésű gyógyszerkiadások összege 9,5 milliárd forint, a méltányossági gyógyszertámogatásra felhasznált kiadás pedig 6,6 milliárd forintot tett ki.

A gyógyászati segédeszközök támogatás előirányzata 42,7 milliárd forintban került meghatározásra, amit évközben kormányhatározatok 42,0 milliárd forintra módosítottak. A teljesítés a módosított előirányzattól minimális mértékben elmaradva 41,9 milliárd forint volt.

Az egészségbiztosítás igazgatási szerveinek működésére fordított kiadások 23,1 milliárd forintot tettek ki, az előirányzathoz viszonyított többlet 0,8 milliárd forint. A kiadási főösszeghez viszonyított felhasználási arány 1,6%. A működési kiadásokkal kapcsolatos részletek az un. „fejezeti kötetben” találhatók.

3. A Kincstári Egységes Számlához kapcsolódó megelőlegezési számla igénybevétele a társadalombiztosítási kiadások finanszírozásához

A számla igénybevételét a két pénzügyi alap napi bevételeinek és kiadásainak egymáshoz viszonyított alakulása határozza meg. Amennyiben a napi kiadások meghaladják a napi bevételeket, akkor szükséges a megelőlegezési számla igénybevétele, ami kamatmentes hitelt biztosít a pénzügyi alapok részére. A törvényi előírás értelmében a felvett hitel törlesztése a befolyó bevételekből soron kívül történik.

A napi bevételek alakulását egyrészt a járulékbevételek és hozzájárulások, másrészt a központi költségvetési hozzájárulások egyaránt jogszabályban rögzített befizetési/átutalási határideje alapvetően meghatározza. Az ellátási kiadások teljesítését a szintén jogszabályokban meghatározott kifizetési határidők befolyásolják. A hitel igénybevétel szükségességét és nagyságát további tényezők is alakítják, mint pl. 2007-ben az alrendszer 27,6 milliárd forint költségvetési többlettel zárt, 2008-ra az Egészségbiztosítási Alap költségvetése minimális összegű, 2,0 milliárd forint többlettel volt tervezve.

A következő táblázat alaponkénti részletezésben tartalmazza a 2007-ben és 2008-ban történt hiteligénybevétel legfontosabb jellemzőit.

 

 

 

 

 milliárd forint

 

 Egészségbiztosítási Alap

 Nyugdíjbiztosítási Alap

 

 2007

 2008

 2007

 2008

 Legkisebb napi összeg

 41,7

 0,0

 1,0

 2,4

 Legnagyobb napi összeg

 161,1

 22,3

 237,2

 280,5

 Napi átlag

 94,0

 3,3

 46,7

 54,4

 Hitelállomány az év első napján

 110,8

 18,2

 16,0

 0,0

 Hitelállomány az év utolsó napján

 0,0

 0,0

 0,0

 64,0

A táblázat adatai tükrözik a két pénzügyi alap eltérő költségvetési helyzetét.

Az Egészségbiztosítási Alap költségvetése kiegyensúlyozottan zárta a 2008. évet, a napi hitelállomány legkisebb és legnagyobb, valamint átlagos értéke jelentősen csökkent a megelőző évhez képest. A Nyugdíjbiztosítási Alap költségvetése 2008-ban deficites volt (67,7 milliárd forint a költségvetési hiány), a hitelállomány napi átlaga 46,7-ről 54,4 milliárd forintra nőtt.

A likviditási helyzetet a hitelmentes napok száma is jól mutatja. Az Egészségbiztosítási Alap esetében 340 ilyen nap volt, 2007-ben mindössze 4 napon nem volt szükséges a számla igénybevétele. A Nyugdíjbiztosítási Alap esetében 54 a hitelmentes napok száma, a megelőző évben ez még 134 volt.

4. Létszám és személyi juttatások

Az egészségbiztosítási ág 2008-ra engedélyezett létszáma 3372 fő, ez mintegy 8,1%-kal haladta meg az előző évit. Az átlagos statisztikai állományi létszám 3234 fő, ez minimális nagysággal (0,4%-kal) kevesebb a 2007. évi értéknél. Személyi juttatásokra felhasznált összeg 12,7 milliárd forint, ez gyakorlatilag megegyezik az előző évben erre a célra fordított kiadások nagyságával.

A nyugdíjbiztosítási ág engedélyezett létszáma 3987 fő, ami 3%-kal több a 2007. évinél. Az átlagos statisztikai állományi létszám 3754 fő, ami csekély mértékben (0,6%-kal) haladja meg az előző évi létszámfelhasználást. A személyi juttatásokra felhasznált összeg 15,7 milliárd forint, ami a 2007. évi felhasználásnál 10,3%-kal több. Ebben a növekedésben a központi költségvetésből származó többletbevételek felhasználása jelent meg.

X. A helyi önkormányzatok gazdálkodása

1. A helyi önkormányzatok gazdálkodásának általános értékelése

Az államháztartás helyi önkormányzati alrendszerében 2008. év folyamán az önkormányzatok száma 3 194 volt, 2007-hez képest nem változott. A 2007. december 31-e, illetve 2008. december 31-e között bekövetkezett közigazgatási státusz-változásokat önkormányzat típusonként az alábbi táblázat tartalmazza: 

 A helyi önkormányzatok önkormányzat típusonkénti megoszlása

 Önkormányzat típusok

 2007.

 2008.

 Főváros

 1

 1

 Kerület

 23

 23

 Megye

 19

 19

 Megyei jogú város

 23

 23

 Város

 274

 282

 Nagyközség

 146

 140

 Község

 2 708

 2 706

 Összesen

 3 194

 3 194

A helyi önkormányzatok a 2008. költségvetési év során 3 530,0 milliárd forint tárgyévi bevételből gazdálkodtak, ami 3,6%-kal haladta meg az eredeti előirányzatot és 5,4%-kal magasabb az előző évi bevételnél. Ez az összeg 261,8 milliárd forinttal magasabb a GFS rendszerű bevételeknél, magában foglalva a hitelbevételeket és az értékpapírok értékesítéséből, valamint kötvénykibocsátásból származó bevételeket is.

Az előző esztendőhöz hasonlóan 2008. évben is jelentős szerep jutott az önkormányzati kötvénykibocsátásnak. A 2007. évi kötvénykibocsátásból származó bevétel döntő része pénzmaradványként jelentkezett és részbeni igénybevételére 2008. év folyamán került sor. Az előző esztendőhöz képest 2008-ban 49,6 milliárd forinttal több kötvényt bocsátottak ki az önkormányzatok 235,4 milliárd forint értékben. Az év végén mutatkozó éven túli kötvényállomány összértéke 441,8 milliárd forint volt, mely érték kialakulására jelentős hatással bírt a devizák időközi árfolyam emelkedése. Ezen összértéken belül a működési célú kötvényállomány aránya az előző évivel (9,8%) csaknem azonosan 9,5%-ra alakult.

Jellemző volt, hogy a létszámcsökkentés, az intézmények összevonása, megszüntetése, átadása mellett a bevételek növelésével, ingatlanok értékesítésével, pályázati lehetőségek kihasználásával is igyekeztek gazdálkodási egyensúlyukat megőrizni az önkormányzatok.

A helyi önkormányzatok 2008. évi gazdálkodására tehát általánosan megfogalmazható, hogy a biztonságos működtetés feltételeinek megteremtését és a likviditás megőrzését tartották szem előtt. A korábbi évek gyakorlatát folytatva átszervezésekkel, összevonásokkal, az intézménystruktúra átalakításával, a társulásos feladatellátás előtérbe helyezésével őrizték meg működőképességüket.

2. A 2008. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok hitelműveletek nélküli konszolidált egyenlege +15,6 milliárd forint. Ha nem vesszük figyelembe a 24,7 milliárd forint összegű privatizációs bevételt, - ami részvény-értékesítésből és vállalat-értékesítésből származik - akkor a konszolidált egyenleg -9,1 milliárd forint, ami a tavalyi -77,8 milliárd forinthoz képest 68,7 milliárd forinttal kisebb hiányt mutat.

A helyi önkormányzatoknál ugyan egységes pénzalap van, de - a jelenségek mögött az okokat feltárva - külön is indokolt vizsgálni a folyó- és a felhalmozási bevételeket és kiadásokat, illetve ezek egyenlegét.

A folyó bevételek és kiadások egyenlege +127,9 milliárd forint, ami 39,4 milliárd forinttal magasabb, mint 2007-ben. Alakulásában a következő elemek játszottak szerepet.

Az önkormányzatok 2007-hez képest valamennyi jogcímen több helyi bevételre tettek szert. Azok az önkormányzatok, amelyeknek a területén adóztatható adótárgy vagy adóalany található, éltek valamelyik helyi adó bevezetésének lehetőségével. Változatlan azonban az a gyakorlat, hogy elsődlegesen a vállalkozói szférát adóztatják. Továbbra is a leggyakrabban működtetett adónem a helyi iparűzési adó. Mindezek ismeretében látható, hogy az önkormányzati körben a helyi adók bevétele 9,5%-kal, 48,0 milliárd forinttal haladta meg a 2007-ben realizáltat. A helyi adónemek közül a „legfiatalabb” a 2006-ban bevezetett - és 2009. évtől már meg is szűntetett - luxusadó. E jogcímen 2008-ban 171,3 millió forint bevételük keletkezett az önkormányzatoknak, 27,5%-kal több, mint 2007-ben. Emelkedett a gépjárműadóból befolyt bevétel összege is 3,3 milliárd forinttal, így 5,3%-kal nőtt az előző évhez képest. Környezetvédelmi bírságból 53,2%-kal 230,1 millió forinttal jutottak több bevételhez az érintett települések.

2007 évben nőtt évek óta először az önkormányzatok pénzügyi befektetési tevékenysége. Ez a tendencia nemcsak megmaradt 2008-ra, hanem erősödött is, amit az évközi rövidlejáratú értékpapírok forgalma után realizált, az előző évihez képest 2,5-szerese, 28,1 milliárd forinttal magasabb kamatbevétel összege jelez.

Az előzőektől kisebb mértékben ugyan, de 13,0%-kal emelkedett az önkormányzatok személyi jövedelemadó bevétele is.

Az illetékbevételek 2007. évi visszaesése után tavaly e jogcím bevételei is emelkedtek 15,0%-kal - 8,8 milliárd forinttal - (részletek a 2.2.1. pontban).

Kiadási oldalról a személyi juttatásokra fordított összeg 1,9%-kal haladta meg az előző évit és így 1143,7 milliárd forintra teljesült, ami döntően a szigorúbb bér- és létszámgazdálkodásra ösztönző jogszabályi környezetnek tudható be. A bérekhez kapcsolódó járulékok területén az emelkedés ennél is csekélyebb 1,1%-os mértékű volt, összegében 3,8 milliárd forinttal több, mint 2007-ben.

A dologi kiadások 12,8%-kal magasabb mértékben teljesültek az előző évhez képest, és 898,9 milliárd forintot tettek ki.

Emelkedett az önkormányzatok által kifizetett társadalom és szociálpolitikai juttatások összege. E célra 8,7%-kal 11,2 milliárd forinttal fordítottak többet a települések, mint 2007-ben.

Összességében az előző év teljesítéséhez mérten 2008-ban a tárgyévi működési bevételek 7,2%-kal nőttek, a tárgyévi folyó kiadások viszont ennél kisebb mértékben 5,9%-kal növekedtek.

Mindez azt is jelenti, hogy az önkormányzatok működőképességük megőrzése érdekében minden eddiginél fegyelmezettebb gazdálkodást és erőteljesebb takarékosságot érvényesítenek működésük során.

A felhalmozási bevételeknek és kiadásoknak a 2007. évivel történt összevetése alapján megállapítható, hogy a pénzforgalom alakulását 2008-ban - több tényező egymással ellentétes hatása alakította. Az államháztartáson belüli (támogatásértékű) felhalmozási bevételek - szakítva a korábbi évek tendenciáival - 10,7%-kal, 12,4 milliárd forinttal emelkedtek. Növekedett a tárgyi eszközök, föld és immateriális javak értékesítése 21,8%-kal, 20,1 milliárd forinttal. Részvényeik eladásával kisebb mértékben éltek az önkormányzati tulajdonosok, 3,5%-kal, 0,8 milliárd forinttal több bevétel származott e címen, míg vállalat-értékesítésből a bevételek 28,8%-kal csökkentek és már csupán 0,3 milliárd forintot jelentettek.

A fejlesztési, felhalmozási bevételek az előző évihez képest csekély változást mutatnak, 0,7%-os csökkenésében szerepe volt a fejlesztési célú állami hozzájárulások és támogatások 11,3%-os visszaesésének.

Az önkormányzatok fejlesztési célú beruházásaik, felújításaik, valamint a nagy értékű tárgyi eszköz felújításaik megvalósításához csökkenő mértékben vettek igénybe hitelt.

A felhalmozási bevételek és kiadások egyenlege -112,3 milliárd forint, ami a 2007. évi -142,4 milliárd forintot tekintve 30,1 milliárd forintos javulást mutat.

Összegzésként az adatok azt mutatják, hogy az önkormányzatok folyó működési bevételeinek és kiadásainak pozitív egyenlege finanszírozza a fejlesztési, felhalmozási tevékenységek hiányát. A hitel és értékpapír műveletek nélküli, 15,6 milliárd forintos egyenleget az egyes településtípusoknál vizsgálva látható, hogy a Fővárosi Önkormányzat jelentős pozitív eredménnyel zárt, míg a többi önkormányzattípus nagymértékű hiánnyal.

A Főváros 53,6 milliárd forintos egyenlegének kialakulásában nagy szerepet játszott, hogy az NFÜ 2008. december 12-én megkötötte vele a 4-es metró finanszírozásáról szóló Támogatási Szerződést, amely alapján 32,0 milliárd forint előleg kerülhetett lehívásra.

A Fővárosi Önkormányzat adatai nélkül az önkormányzati kör hitel és értékpapír műveletek nélküli egyenlege -38,0 milliárd forint, ami inkább tükrözi a valós tendenciákat.

 A működési, valamint a fejlesztési célú bevételek és kiadások egyenlegének alakulása 2006-2008. években

 

 

 

 

 

 

 

 millió forint

 Megnevezés

 2006. évi teljesítés

 2007. évi teljesítés

 2008. évi teljesítés

 Folyó bevételek és kiadások

 

 

 

 Intézményi tevékenységek bevételei *

 264 792,5

 272 339,1

 286 201,3

 Kamatbevételek

 15 652,1

 19 449,4

 47 694,1

 Illetékek

 71 096,7

 58 539,8

 67 314,0

 Helyi adók

 448 936,3

 505 266,9

 553 341,6

 Környezetvédelmi bírság

 998,0

 432,3

 662,4

 Egyéb sajátos bevételek

 52 869,0

 57 820,6

 63 201,5

 Személyi jövedelemadó

 460 748,3

 494 276,2

 558 612,5

 Gépjárműadó

 51 266,0

 62 432,1

 65 713,3

 Luxusadó

 103,5

 134,4

 171,3

 Működési célú állami hozzájárulások és támogatások összesen

 711 268,0

 710 378,5

 730 040,2

 Egészségbiztosítási Alaptól átvett pénzeszközök

 385 569,5

 372 266,6

 366 641,3

 Egyéb államháztartáson belüli átutalások

 63 262,0

 54 293,7

 63 950,9

 Államháztartáson kívülről származó pénzeszközök**

 30 731,1

 31 845,6

 26 336,2

 Folyó, működési bevételek összesen

 2 557 293,0

 2 639 475,2

 2 829 880,6

 Személyi juttatások

 1 113 502,0

 1 122 656,0

 1 143 692,0

 Tb. járulék, munkaadói járulék, eü. hozzájárulás

 351 426,8

 355 234,0

 358 990,2

 Dologi kiadások

 809 242,7

 796 561,7

 898 912,9

 Társadalom és szociálpolitikai juttatások

 109 421,4

 127 738,1

 138 898,8

 Ellátottak pénzbeli juttatása

 9 255,6

 8 902,7

 9 597,9

 Működési célú pénzeszköz átadás államháztartáson belülre

 1 780,7

 5 099,6

 2 165,7

 Működési célú pénzeszköz átadás államháztartáson kívülre**

 133 207,7

 134 743,0

 149 768,0

 Folyó, működési kiadások és támogatások összesen

 2 527 836,9

 2 550 935,1

 2 702 025,5

 Folyó, működési bevételek és kiadások egyenlege

 29 456,1

 88 540,1

 127 855,1

 Felhalmozási bevételek és kiadások

 

 

 

 Tárgyi eszközök, föld és immateriális javak értékesítése

 114 447,3

 91 991,1

 112 048,1

 Részvények értékesítése

 15 228,1

 23 496,3

 24 317,3

 Vállalat értékesítéséből származó bevételek

 317,2

 479,1

 341,1

 Államháztartáson belüli felhalmozási bevételek

 131 092,9

 115 804,8

 128 189,6

 Államháztartáson kívüli felhalmozási bevételek

 79 186,9

 59 562,7

 40 361,1

 Fejlesztési célú állami hozzájárulások és támogatások összesen***

 155 850,8

 149 948,0

 133 063,3

 Fejlesztési, felhalmozási bevételek összesen

 496 123,2

 441 282,0

 438 320,5

 Tárgyi eszközök, föld és immateriális javak felhalmozása, pü. Befektetések

 377 635,7

 321 106,9

 298 463,9

 Államháztartáson belüli felhalmozás célú átutalások

 1 780,8

 1 695,3

 1 590,5

 Államháztartáson kívüli felhalmozás célú átutalások

 107 433,4

 103 722,9

 111 600,9

 Nagyértékű tárgyi eszközök felújítása áfával

 127 397,1

 99 298,3

 90 180,9

 Beruházások áfája 

 67 842,5

 57 856,7

 48 773,5

 Fejlesztési, felhalmozási kiadások összesen

 682 089,5

 583 680,1

 550 609,7

 Fejlesztési, felhalmozási bevételek és kiadások egyenlege

 -185 966,3

 -142 398,1

 -112 289,2

 Privatizációs bevétel nélküli fejlesztési bevételek és kiadások egyenlege

 -201 511,6

 -166 373,5

 - 136 947,6

 Hitel és értékpapír műveletek nélküli bevételek összesen

 3 053 416,2

 3 080 757,2

 3 268 201,1

 Hitel és értékpapír műveletek nélküli kiadások összesen

 3 209 926,4

 3 134 615,2

 3 252 635,2

 Hitel és értékpapír műveletek nélküli egyenleg

 -156 510,2

 -53 858,0

 15 565,9

 Privatizációs bevétel nélküli GFS rendszerű egyenleg

 -172 055,5

 -77 833,4

 -9 092,5

 

 

 

 

 * ÁFA-t is tartalmaz

 ** Kölcsönnyújtást is tartalmazza

 *** A címzett és céltámogatásokat, a fejlesztési célú központosított előirányzatokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, a rendkívüli esőzés miatti lakossági károk enyhítésére szolgáló támogatást, a leghátrányosabb helyzetű kistérségek felzárkóztatásának támogatását, a 2006 tavaszán kialakult rendkívüli árvíz, belvíz miatt keletkezett károk enyhítésének támogatását, a martinsalakos feltöltésre épült, életveszélyessé vált ózdi közgazdasági szakközépiskola kiváltásának támogatását, az egyes önkormányzati beruházások támogatását, valamint a leghátrányosabb helyzetű kistérségekben lévő bölcsődék és közoktatási intézmények fejlesztéseinek támogatását tartalmazza. 

2.2. A bevételek alakulása

A helyi önkormányzatok 2008. évi - hitelműveletekkel együtt számított - tárgyévi bevételeinek összege 3 530,0 milliárd forint, ami 180 milliárd forinttal, 5,4%-kal haladta meg a 2007. évben teljesített bevételeket.

Ezen túlmenően az önkormányzatok számára feladataik finanszírozására rendelkezésre állt 357,8 milliárd forint nyitó pénzkészlet is. A szigorú és körültekintő gazdálkodás valamint a kötvénykibocsátás eredményeként ennek felhasználására végső soron nem került sor, sőt e pénzkészlet december 31-én 532,8 milliárd forinttal zárt.

Így a helyi önkormányzatok rendelkezésére állt mindösszesen 3 887,8 milliárd forint, amely az előző évhez képest 309,3 milliárd forinttal, 8,6%-kal több. 

 A helyi önkormányzatok 2007. évi és 2008. évi bevételi forrásainak megoszlása

 

 

 

 

 

 

 

 %-ban

 Megnevezés

 2007. évi teljesítés

 2008. évi előirányzat

 2008. évi teljesítés

 1. Saját folyó bevételek

 27,3

 28,8

 28,8

 Ebből: -helyi adók

 15,1

 16,5

 15,7

 2. Átengedett bevételek

 16,6

 18,6

 17,7

 ebből: - személyi jövedelemadó

 14,8

 16,8

 15,8

 - gépjárműadó

 1,9

 1,8

 1,9

 3. Felhalmozási és tőke jellegű bevételek

 8,7

 13,5

 8,6

 4. Állami hozzájárulások és támogatások 

 25,7

 22,8

 24,5

 ebből: - normatív állami hozzájárulások és támogatások

 15,2

 10,1

 9,6

 - címzett és céltámogatások

 1,9

 1,6

 1,0

 5. Támogatásértékű működési bevétel Egészségbiztosítási Alaptól

 11,1

 11,6

 10,4

 6. Egyéb támogatásértékű működési bevételek, vissza-térítések

 2,6

 1,2

 2,6

 7. Hitel, kötvény, értékpapír bevétel

 8,0

 3,5

 7,4

 Tárgyévi bevételek összesen

 100,0

 100,0

 100,0

A bevételek főbb csoportonként a következők szerint alakultak:

2.2.1. A saját folyó bevételek összege 1 018,3 milliárd forint, amely 11,4%-kal haladta meg az előző évit.

Ezen belül:

- Az intézményi működési bevételek 333,9 milliárd forintra teljesültek, az előző évi teljesítést mintegy 42,1 milliárd forinttal, 14,4%-kal meghaladva. Ennek keretében az intézményi tevékenységek bevételei, amelyek az alaptevékenység körében végzett szolgáltatások díjából, bérleti és lízing díjbevételekből tevődtek össze, mintegy 4,5%-kal, 9,3 milliárd forinttal bővültek.

- A kamatbevételek 47,7 milliárd forintot tettek ki, és így 28,3 milliárd forinttal haladták meg a 2007. évi összeget. Az önkormányzatok - a főként kötvénykibocsátásokból származó - szabad pénzeszközeiket leginkább államkötvényekben és bankbetétekben kamatoztatták. (A jegybanki alapkamat az év eleji 7,5%-ról több lépésben októberre 11,5%-ra emelkedett, majd novemberben 11,0%-ra, decemberben pedig először 10,5%-ra, végül 10,0%-ra csökkent.)

- Az ÁFA bevételek és visszatérülések 7,0%-kal, 4,5 milliárd forinttal növekedtek.

- Az illetékbevétel 2008. évben 67,3 milliárd forint volt, amely az előirányzat (64 milliárd forint) 105,2%-a. A 2008. évi ténybevétel a 2007. évi ténybevételhez (58,5 milliárd forint) viszonyítva 15%-kal, 8,8 milliárd forinttal emelkedett. A változás két fő tényező eredőjeként jelentkezett. Egyrészt az állami adóhatóság befejezte az illetékügyi feladatok szervezeti integrációját, így az illetékekből származó bevétel elérte a korábbi évek tendenciái szerint elvárt szintet, másrészt az önkormányzatokat megillető, költségekre való visszatartás után érvényesülő illeték-bevételi hányad a korábbi 43,2%-ról 43,4%-ra emelkedett. Az ingatlanpiaci év végi stagnálás az illetékbevételben még nem volt érzékelhető.

- A helyi adóban a tervezett előirányzat 562,5 milliárd forint volt, amely 553,3 milliárd forintra teljesült. Ez 48,0 milliárd forinttal - 9,5%-kal - több mint a 2007. évi bevétel. Pótlékból és bírságból 5,7 milliárd forint folyt be, amely valamennyi önkormányzati adó utáni felszámított pótlékot és bírságot tartalmazza. A növekmény döntő többsége - az adó súlyára tekintettel - értelemszerűen az iparűzési adóban következett be.

= Az iparűzési adóbevétel mintegy 465,1 milliárd forintot tett ki, amely az összes helyi adóbevétel 84,1%-a. Ebben az adónemben 38,0 milliárd forinttal, 8,9%-kal több bevétel keletkezett mint 2007-ben, kisebb lett ugyanakkor 2,9%-kal az előirányzathoz képest. Az előző évi bevételhez viszonyítva a növekedés az adóalapra ható árszínvonal- és gazdasági növekedés miatt következett be. A várt gazdasági növekedéshez képest elmaradó GDP okozta ellenben az előirányzathoz viszonyított alacsonyabb bevételt. A helyi adókról szóló 1990. évi C. törvény 2008. január 1-jétől módosult, a helyi iparűzési adóban bekövetkező változások ugyanakkor nem gyakoroltak hatást a bevételre.

= A többi helyi adó (építményadó, telekadó, magánszemély kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 88,3 milliárd forint bevételt biztosított, amely 10,2 milliárd forinttal - 13,0%-kal - több mint 2007. évben volt. A növekedés kizárólag az önkormányzatok által helyi adó rendeletben megállapított adómérték emelésének és az adót bevezető önkormányzatok számának növekedése miatt következett be.

- Talajterhelési díjból 1093,3 millió forint bevétel keletkezett, amely az előző évi 767,1 millió forintos bevételhez képest 326,2 millió forinttal, a terv bevételhez képest 93,0 millió forinttal nőtt, visszavezethetően a díjmértéknek a környezetterhelési díjról szóló 2003. évi LXXXIX. törvényben előre meghatározottak szerinti emelkedésére. 

 Helyi adó, gépjárműadó és illeték bevételek alakulása

 

 

 

 

 

 millió forint

 

 2007. évi tény

 2008. évi előirányzat

 2008. évi tény

 Helyi adó

 

 505 266,9

 562 5000

 553 341,6

 

 építményadó

 

 54 556,0

 59 000

 61 915,7

 

 telekadó

 

 6 900,3

 7 200

 8 327,6

 

 kommunális adó

 

 10 330,1

 11 500

 11 064,4

 

 vállalkozók 

 

 1 261,4

 1 400

 1 325,3

 

 magánszemélyek

 

 9 068,7

 10 100

 9 739,1

 

 iparűzési adó

 

 427 133,6

 479 000

 465 075,0

 

 idegenforgalmi adó

 

 6 346,9

 5 800

 6 959,0

 

 tartózkodási idő után

 

 4 935,3

 4 500

 5 467,8

 

 építmény után

 

 1 411,6

 1 300

 1 491,2

 Gépjárműadó

 

 62 432,1

 62 000

 65 713,3

 

 belföldi gépjárművek utáni adó

 

 62 432,1

 62 000

 65 713,3

 

 helyi önkormányzat

 

 62 432,1

 62 000

 65 713,3

 

 központi költségvetés

 

 0

 0

 0

 Termőföld bérbeadásából származó jövedelemadó

 

 114,0

 150

 114,2

 Talajterhelési díj

 

 767,1

 1 000

 1 093,3

 Luxusadó

 

 134,4

 500

 171,3

 Illeték

 

 58 539,8

 64 000

 67 359,4

2.2.2. Az átengedett bevételek teljesítése 624,6 milliárd forint, amely a 2007. évi bevételt 12,1%-kal haladja meg.

- A 2008. évi átengedett személyi jövedelemadó - a korábbi évvel megegyezően - az állandó lakóhely szerint az adózók által két évvel korábban bevallott SZJA 40%-a. A személyi jövedelemadó helyben maradó része 114,2 milliárd forint volt. A jövedelemkülönbség mérséklésre 96,2 milliárd forint állt az önkormányzatok rendelkezésére, míg 336,0 milliárd forint normatív módon került elosztásra. A megyei önkormányzatok személyi jövedelemadó részesedés támogatása 12,2 milliárd forint volt. Az együttesen átengedett SZJA a 2007. évihez viszonyítva 64,3 milliárd forinttal, 13,0%-kal növekedett.

A 2008. évi jövedelemkülönbség mérséklés elszámolása során 1 128 önkormányzat 4,1 milliárd forintot visszafizetett, tekintettel arra, hogy iparűzési adóerőképessége az általa tervezettnél év végén kedvezőbben alakult. 1 150 önkormányzat viszont 1,9 milliárd forint pótlólagos támogatást kapott. A fennmaradó nettó 2,2 milliárd forint - a 2008. évi költségvetési törvénynek megfelelően - a kiegészítéssel érintett önkormányzatok között kerül felosztásra, lakosságszámuk és jövedelemkülönbség mérséklési értékhatáruk szorzatának arányában.

- A gépjárműadó bevétel 2008. évi előirányzata 62,0 milliárd volt. A bevétel 65,7 milliárd forintra teljesült, a 2007. évhez képest 3,3 milliárd forinttal (5,3%-kal) nőtt. A gépjárműadó bevétel növekedésére ugyanakkor érdemben nem hatottak a kisebb jelentőségű törvényi változások. A bevétel növekedése a gépjárművek számának emelkedésére és a gépjárművek korösszetételének kedvező irányú változására vezethető vissza.

- Luxusadóból 171,3 millió forint bevétel realizálódott, amely az előző évi 134,4 millió forint bevételhez képest 36,9 millió forinttal emelkedett, jelentősen elmaradt ugyanakkor a 2008. évi előirányzattól. A luxusadó tárgyi hatálya 2008. január 1-jétől a nem magánszemélyek tulajdonában álló (az ingatlan-nyilvántartásba bejegyzett vagyoni értékű joggal terhelt) lakás és üdülő tulajdonra is kiterjedt, ami a 2007. évi bevételhez képest a bevétel-növekmény legfőbb oka.

- A termőföld bérbeadásából származó jövedelemadóból az önkormányzatok 114,2 millió forint bevételt realizáltak.

2.2.3. A felhalmozási és tőkejellegű bevételek 305,3 milliárd forintot tettek ki. Ez 14,0 milliárd forinttal, 4,8%-kal haladja meg a 2007. évit.

- Ezen belül az egyik legnagyobb növekedés a tárgyi eszközök értékesítéséből származó bevételnél tapasztalható, az előző évhez képest 21,8%-kal több bevétel (összesen 112,0 milliárd forint) folyt be.

- A privatizációs bevételek - melyek a részvények, részesedések értékesítéséből, vállalatértékesítésből származó bevételekből tevődtek össze - az előző évihez viszonyítva 0,6 milliárd forinttal (2,8%-kal) növekedtek. E bevételekre jellemző, hogy csak az önkormányzatok viszonylag szűk körére korlátozódtak (közel 80,0%-a a Fővárosi Önkormányzat bevételeiben jelent meg).

- A támogatásértékű felhalmozási bevételek (államháztartáson belülről átvett pénzeszközök) 12,4 milliárd forinttal (10,7%-kal) növekedtek, az EU támogatások viszont 6,8 milliárd forinttal (36,7%-kal) csökkentek az előző évhez viszonyítva.

A fejezetek az EU-tól kapott pénzeszközöket a hazai társfinanszírozással együtt utalják az önkormányzatok számlájára. A teljesítési adatokból arra lehet következtetni, hogy az EU-tól kapott pénzeszközök nem minden esetben kerültek önálló soron bemutatásra, egy részüket a támogatásértékű felhalmozási bevételek tartalmazzák. Érdemes ezért a két sort együtt is vizsgálni. Ekkor az előző évhez mért növekedés 4,1% (134,5 milliárd forintról 140,0 milliárd forintra).

Az uniós források nagyobb részét már az Új Magyarország Fejlesztési Terv (ÚMFT) forrásai adták, de jelentős részt képviseltek még a Nemzeti Fejlesztési Terv (2004-2006) támogatásai is. A forrásokat az önkormányzatok döntő részben környezetvédelmi, városfejlesztési, oktatási és egészségügyi infrastruktúra-fejlesztési célokra használták fel.

Az előirányzathoz viszonyított 44,0%-os teljesítés oka, hogy az ÚMFT egészénél - így az önkormányzatok esetében is - a tervezettnél lassabban halad a beruházások megvalósítása, különösen a kiemelt projektek esetében. Mivel az ÚMFT 2008. évi előirányzatait 3 év alatt kell felhasználni, így az alacsony teljesítés nem veszélyezteti az uniós támogatások lehívását.

- Az államháztartáson kívülről felhalmozási célra átvett pénzeszközök mintegy 28,5 milliárd forintot jelentettek, ez 69,8%-a az előző évi teljesítésnek.

2.2.4. Az állami hozzájárulások és támogatások

A központi költségvetés a helyi önkormányzatok részére az év során 863,1 milliárd forint állami hozzájárulást és támogatást utalt át, amely 85,5 milliárd forinttal, 11,0%-kal magasabb a 2007. évi teljesítésnél.

- A legnagyobb csoportot a normatív állami hozzájárulások képezték. Ezen a jogcímen az országgyűlési előirányzattól kis mértékben elmaradó, összesen 337,7 milliárd forint folyósítása történt meg, összhangban az évközi mutatószámok változásával. Ennek ágazati-funkcionális alakulását a 4. fejezet mutatja be részletesen.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 102,9%-ában, 178,7 milliárd forinttal teljesültek. Ágazati-funkcionális alakulását szintén a 4. fejezet tartalmazza.

- A színházi támogatások az előirányzatnak megfelelően, 11,0 milliárd forint összegben teljes egészében átutalásra kerültek az érintett önkormányzatoknak.

- A központosított előirányzatok 2008. évi teljesülése 143,0 milliárd forint, ami az országgyűlési előirányzattól 6,4 milliárd forinttal maradt el, a 2007. évi teljesülést pedig 9,3 milliárd forinttal haladta meg.

Év közben mintegy 4,7 milliárd forint került átcsoportosításra a „Helyi szervezési intézkedésekhez kapcsolódó többletkiadások támogatása” előirányzatra a költségvetési szerveknél foglalkoztatottak 2008. év után járó tizenharmadik havi illetményének finanszírozására, 6,3 milliárd forint pedig „A 2008. évi bérpolitikai intézkedések támogatására”. Ugyanakkor 11,6 milliárd forint előirányzat-maradvány képződött az „Önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása” és 7,0 milliárd forint a „Települési önkormányzati szilárd burkolatú belterületi közutak burkolat-felújításának támogatása” jogcímeken.

- A helyi önkormányzatok működésképességének megőrzését szolgáló kiegészítő támogatások az önkormányzati forrásszabályozás fontos elemét képezték 2008. évben is. A helyi önkormányzatok a működőképességük megőrzéséhez változatlanul 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az egyéb likviditási problémák feloldására. E három jogcímen az önkormányzatok 18,1 milliárd forint támogatásban részesültek, mely összeg 28,9%-kal volt nagyobb az éves előirányzatnál, de 5,5 milliárd forinttal elmaradt a 2007. évben ilyen jogcímeken nyújtott támogatásoktól.

= Az önhibájukon kívül hátrányos helyzetben lévő települési önkormányzatok támogatása (a továbbiakban: ÖNHIKI) előirányzata a költségvetési törvény szerint 12,5 milliárd forint volt. A törvényi feltételeknek megfelelő 748 önkormányzati igény kielégítésére 8,6 milliárd forintot folyósított a központi költségvetés, a különbség (3,9 milliárd forint) átcsoportosításra került. Az ÖNHIKI támogatás elszámolásáról a 2.6. pont ad részletes tájékoztatást.

= Az adósságrendezés alatt lévő önkormányzatok pénzügyi gondnok díjának megtérítésére biztosított forrásból két önkormányzat részesült támogatásban.

= A működésképtelen önkormányzatok egyéb támogatása jogcímen biztosított előirányzat az önkormányzatok egyedi, nem tipizálható - és e miatt az „önhiki” keretében nem kezelhető - működési problémáinak rendezését szolgálva 1 364 helyhatóság gazdálkodását segítette 9,5 milliárd forint összegben.

- A helyi önkormányzatok címzett és céltámogatására az Országgyűlés 2008. évre 53,0 milliárd forintot hagyott jóvá.

Az előirányzatot csökkentő tényező:

Az Áht. 101. § (5) bekezdésében foglaltak szerinti évközi előirányzat-átcsoportosítás fejezeti hatáskörben „Vis maior tartalék” cím előirányzatának növelése céljából -0,5 milliárd forint.

Ez alapján a címzett és céltámogatások módosított előirányzata 2008. évben 52,5 milliárd forintra alakult, amelyhez összesen 34,9 milliárd forint pénzforgalmi teljesítés kapcsolódott.

- A helyi önkormányzatok fejlesztési és vis maior feladatainak támogatása eredeti előirányzata 2008. évben 10,9 milliárd forint volt. Az előző évek maradványát is figyelembe véve 13,7 milliárd forint állt az önkormányzatok rendelkezésre, amiből a 2008. évi teljesítés összege 7,3 milliárd forint.

Az állami hozzájárulások és támogatások teljes körű tételes bemutatását a IX. Helyi önkormányzatok támogatásai és átengedett személyi jövedelemadója fejezet indokolása tartalmazza.

2.2.5. Az átvett működési pénzeszközök

- A támogatásértékű működési bevételek teljesülése 430,6 milliárd forint, 4,0 milliárd forinttal több, mint a 2007. évi.

= Ezen bevételi csoport döntő részét az Egészségbiztosítási Alaptól átvett 366,6 milliárd forint pénzeszköz képezte. Az Alaptól átvett pénzeszközök 5,7 milliárd forinttal csökkentek az előző évhez viszonyítva, döntően az egészségügy szerkezetátalakításának eredményeként.

= A 2007. évi teljesítéshez képest 20,8%-kal kevesebbet, 11,1 milliárd forintot tettek ki az elkülönített állami pénzalapoktól származó pénzeszközök, döntően a Munkaerőpiaci Alapból. A 2008. évi országgyűlési előirányzathoz képest azonban 3,1 milliárd forint a többlet.

= A központi költségvetési szervektől (fejezetektől) céljelleggel 45,7 milliárd forint került átutalásra a helyi önkormányzatok részére, ami az előző évhez mérten 47,5%-os növekedést jelent.

= Az önkormányzatokhoz - főleg az előző évekkel összefüggő - pénzügyi elszámolásokból 7,2 milliárd forint bevétel folyt be.

- Az államháztartáson kívülről származó bevételek 2008. évi teljesítésének 13,3 milliárd forintos összege 77,7%-a az előző évinek.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2008. évben az előző évinek 88,5%-át kitevő, 13,0 milliárd forint bevételt értek el.

2.2.6. Hitel, kötvény, értékpapír bevételek alakulása

A hitelbevételek 2008-ban 50,6 milliárd forintra csökkentek a 2007. évi 78,3 milliárd forintról.

Az értékpapírok értékesítéséből származó bevétel a 2007. évi teljesítéshez képest mintegy 20,0 milliárd forinttal nőtt és így 211,2 milliárd forintot tett ki: 92,0%-a értékpapír (kötvény) kibocsátásból származó bevétel, a fennmaradó 8,0% pedig értékpapír értékesítésből származó forrás.

Az éven belüli értékpapírok vásárlásának és eladásának különbözete kiadási egyenleget mutat (19,8 milliárd forint).

2.3 A kiadások alakulása

A helyi önkormányzatok 2008. évi teljesített kiadása 3 355,0 milliárd forint, amely 2,6%-kal marad el a 2008. évi országgyűlési előirányzattól és 4,7%-kal haladja meg a 2007. évi teljesített kiadásokat. Ez az összeg 102,3 milliárd forinttal magasabb a hitel és értékpapír műveletek nélküli kiadásoknál, magában foglalva a hitel visszafizetésére, hosszúlejáratú értékpapírok vásárlására, államkötvény, egyéb kötvény vásárlására fordított kiadásokat, továbbá az éven belüli lejáratú értékpapírok vásárlásának és eladásának egyenlegét.

A tárgyévi kiadások megoszlása 2007. és 2008. években a következők szerint alakult:

 A helyi önkormányzatok tárgyévi kiadásainak megoszlása 2007. és 2008. években

 

 

 

 

 

 

 

 %-ban

 Megnevezés

  2007. évi teljesítés

 2008. évi országgyűlési előirányzat

  2008. évi teljesítés

 1. Folyó működési kiadások

 71,0

 67,8

 71,6

 ebből: - személyi juttatások

 35,1

 32,7

 34,1

 - tb járulék, munkaadói járulék, eü. hozzájárulás

 11,1

 10,3

 10,7

 - dologi kiadások

 24,9

 24,8

 26,8

 2. Felhalmozási és tőke jellegű kiadások

 18,2

 21,8

 16,4

 ebből:- tárgyi eszközök, föld és immateriális javak felhalmozása

 9,8

 12,8

 8,6

 - részvények, részesedések vásárlása

 0,2

 0,1

 0,3

 - támogatásértékű felhalmozási kiadások összesen

 0,1

 0,0

 0,0

 - államháztartáson kívüli felhalmozás célú átutalások

 3,2

 3,4

 3,3

 - nagyértékű tárgyi eszközök felújítása áfával

 3,1

 2,6

 2,7

 - beruházások áfája

 1,8

 2,9

 1,5

 3. Támogatások, elvonások és egyéb folyó átutalások összesen

 8,2

 8,6

 8,6

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 97,4

 98,2

 96,6

 5. Általános és céltartalék

 0,0

 0,0

 0,0

 6. Kölcsönnyújtás

 0,4

 0,4

 0,4

 7. Hitel visszafizetés

 1,7

 1,2

 1,3

 8. Hosszú lejáratú értékpapírok vásárlása

 0,4

 0,1

 1,1

 9. Éven belüli lejáratú értékpapírok vásárlásának és eladásának egyenlege

 0,1

 0,0

 0,6

 Tárgyévi kiadások összesen (4+5+6+7+8+9)

 100,0

 100,0

 100,0

A továbbiakban a kiadásoknak az önkormányzati mérlegrendszer szerinti bemutatása következik azzal, hogy egyes jelentősebb tételekkel külön fejezet kiemelten is foglalkozik.

2.3.1. A folyó működési kiadások teljesítése 2 401,6 milliárd forint, az előző évi folyó működési kiadásokat 127,1 milliárd forinttal haladja meg, mely a folyó működési kiadások összes kiadáson belüli 0,6 százalékpontos aránynövekedéséhez (71,6%-ra) vezetett. A működési kiadások összetevőit vizsgálva a következőket figyelhetjük meg:

- A személyi juttatások teljesítése 1 143,7 milliárd forint, amely az előző évinél ugyan 21,0 milliárd forinttal magasabb, de az összes kiadáson belüli 1,0 százalékpontos aránycsökkenés jelzi a takarékosabb gazdálkodást. (A személyi juttatások és a létszám alakulását a 2.4. pont mutatja be részletesen.)

- A társadalombiztosítási járulék címén az önkormányzatok 359,0 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségügyi hozzájárulást is tartalmazza, mely az előző évi befizetéseknél 3,8 milliárd forinttal, 1,1%-kal nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok, melyek a tárgyévi összes kiadásokon belül 2008. évben 44,8%-os (2007. évinél 1,4 százalékponttal alacsonyabb) arányt képviselnek.

A személyi juttatások és járulékok együttes összege 1 502,7 milliárd forint, amely az előző évhez viszonyítva 1,7%-kal - 24,8 milliárd forinttal - növekedett.

- A dologi kiadásokra 898,9 milliárd forintot fordítottak az önkormányzatok, mely 102,3 milliárd forinttal, 12,8%-kal (az előző évben 1,4%-os csökkenés volt) több mint a 2007. évi. Az energiaárak emelkedését jelzi ez a jelentős növekedés, ugyanakkor a feladatellátás tárgyi-üzemeltetési feltételeiben minőségi romlás jelei mutatkoznak. A központi költségvetési kapcsolatokból származó pénzeszközök általános növekménye - az államháztartás más alrendszereivel azonos módon - a dologi kiadások emelkedését 2008-ban sem támogatta.

2.3.2. A felhalmozási és tőkejellegű kiadásokra az önkormányzatok 2008. évben 550,6 milliárd forintot (mely 33,1 milliárd forinttal, 5,7%-kal alacsonyabb, mint a 2007. évi teljesítés), a tárgyévi összes kiadásnak a 16,4%-át költötték, szemben az előző évi 18,2%-os részaránnyal. Ez az aránycsökkenés leginkább a tárgyi eszközök, föld és immateriális javak felhalmozása és a felújítások, beruházások áfája kiadáselemeknél jelenik meg. Előbbi kiadáselemnél 25,2 milliárd forinttal (8,0%-kal), míg az utóbbiaknál 9,1-9,1 milliárd forinttal (9,2 és 15,7%-kal) költöttek kevesebbet a 2007. évinél az önkormányzatok. A címzett és céltámogatásokból megvalósuló beruházásokat a 2.5. pont részletezi.

2.3.3. A támogatások és egyéb folyó átutalások kiadási összegei a 2007. évi teljesítéshez képest 9,4%-kal, 24,6 milliárd forinttal emelkedtek. Ezen kiadásokon belül a legnagyobb összegű (15,8 milliárd forint) növekedés az államháztartáson kívülre történt működési célú pénzeszköz átadásoknál mutatkozott, de jelentős volt (11,2 milliárd forint) a társadalom és szociálpolitikai juttatások emelkedése is.

A társadalom- és szociálpolitikai juttatások 138,9 milliárd forintos összegének alakulását a 4. fejezeten belül az indokolás külön részletezi a szociális és jóléti funkciók ismertetése keretében.

2.3.4. A hosszú lejáratú értékpapírok vásárlására fordított 37,7 milliárd forintos összeg a hosszabb távú feladatok - főként a saját erős, támogatott beruházások - fedezetének megteremtését segítheti elő. Ez több, mint háromszorosa a 2007. évben e célra fordított kiadásoknak.

Az értékpapír forgalomról a 2.7. pont ad részletes tájékoztatást.

2.4. Létszám és személyi juttatások

Az önkormányzati közszférában 2008-ban - a beszámolási információrendszer alapján - összesen 470 368 fő dolgozott. A foglalkoztatottak száma 29 504 fővel kevesebb a 2007. évi létszámnál. Ez 6,3%-os létszámcsökkenést jelent.

- Teljes munkaidőben a helyi önkormányzatok és intézményeik 40 473 fő köztisztviselőt, 361 106 fő közalkalmazottat, 8 229 fő hivatásos tűzoltót, 2 180 fő választott tisztségviselőt, valamint 28 781 fő egyéb bérrendszer alá tartozó dolgozót foglalkoztattak. Ez összesen 440 769 fő. Jogviszony szerinti aránymegoszlásuk a következő:

9,2% köztisztviselő,

81,9% közalkalmazott,

1,9% hivatásos tűzoltó,

0,5% választott tisztségviselő, továbbá

6,5% egyéb alkalmazott.

A teljes munkaidőben foglalkoztatottak összes létszáma 5,72%-kal, 26 739 fővel csökkent 2007-hez képest. Az előző évi tényadatokhoz viszonyítva a köztisztviselők létszáma 1,5%-kal, 617 fővel, a közalkalmazottak száma 7,6%-kal, 29 497 fővel, a választott tisztségviselők száma 2,0%-kal, 45 fővel csökkent, ugyanakkor a hivatásos tűzoltók létszáma 8,0%-kal, 611 fővel, az egyéb munkavállalók létszáma pedig 10,8%-kal, 2 809 fővel növekedett.

A részmunkaidőben foglalkoztatottak száma - egész főre kerekítetten átszámítva - 2008-ban 29 599 fő volt (ami az előző évhez képes 2 765 fővel kevesebb, 8,5%-os a csökkenés),

A fentiek szerint 93,7% a teljes munkaidőben, míg 6,3% a részmunkaidőben foglalkoztatottak aránya, ami az előző évihez képest 0,2%-ponttal változott a teljes munkaidőben dolgozók javára.

Az önkormányzatok beszámolói alapján a 2008. évben - a teljes létszámot tekintve - kifizetett személyi juttatás összesen 1143,7 milliárd forint, ami 1,9%-kal haladta meg az előző évit és döntően a szigorúbb bér- és létszámgazdálkodásra ösztönző jogszabályi környezetnek tudható be. A személyi juttatás és a létszám ágazatonkénti megoszlás a következő (létszámarányokkal kiegészítve):

 

 Személyi juttatás

 Létszám

 Oktatás

 47,3%

 48,4%

 Szociális ágazat

 11,3%

 14,8%

 Egészségügy

 15,7%

 16,8%

 Kultúra

 3,8%

 4,1%

 Igazgatás

 19,2%

 13,7%

 Tűzvédelem

 2,6%

 2,0%

 Egyéb

 0,1%

 0,2%

 Összesen 

 100%

 100%

A teljes munkaidőben foglalkoztatottaknak kifizetett 1 031,8 milliárd forinton túl 111,9 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege.

A 2008. évi keresetek alakulását alapvetően

- az Egységes Közszolgálati Sztrájkbizottság és a Kormány között 2007. február 19-én megkötött megállapodás, és

- az Országos Közszolgálati Érdekegyeztető Tanács (OKÉT) 2008. évre vonatkozó 2007. december 4-én aláírt megállapodása

határozta meg.

A Kormány és a Sztrájkbizottság megállapodása a 2007. éven túl a 2008. és 2009. évekre vonatkozóan is tartalmaz rendelkezéseket a következők szerint:

- 2008. január 16-án sor került az általános szabályok szerint járó 13. havi illetmény és a 2007-ben - július 1-jétől havonta az illetmény 8,3%-ának megfelelő összegben - kifizetett 13. havi illetményelőleg különbözetének rendezésére.

- 2008. január 1-jétől az év végéig a közszolgálatban dolgozók havonta, egyenletesen elosztva kapták meg 13. havi illetményüket. (2009. január 16-án került sor az általános szabályok szerint járó 13. havi illetmény és a 2008-ban fizetett illetményrész különbözetének rendezésére).

Előbbi (kétheti illetmény) forrását, 41,4 milliárd forintot az önkormányzatok a tényleges kifizetéseknek megfelelően a központi költségvetés céltartaléka terhére megkapták. A 2008. évi 13. havi illetményrészek havonta történő folyósításához az intézményrendszer működéséhez kapcsolódó önkormányzati szabályozott forrásokban 13 hónapnak megfelelő összeg szerepelt.

Az OKÉT megállapodásnak megfelelően 2008. január 1-jétől a közalkalmazotti illetménytábla 5%-kal emelkedett, a pótlékalap 2%-kal, 20 000 forintra, a köztisztviselői illetményalap pedig 5%-kal 38 650 forintra nőtt.

Az ebből adódó kiadási többletigényekre - felmérés alapján - a központi költségvetés 5. számú mellékletének 26. pontja „A 2008. évi bérpolitikai intézkedések támogatása” jogcímen 46,1 milliárd forint támogatást biztosított - az ott rögzített feltételekkel - az önkormányzatok központi költségvetés által, valamint az Egészségbiztosítási Alap által finanszírozott intézményeiket és feladataikat érintően.

Az OKÉT megállapodás szerint 2008-ban 2007-hez képest a közszféra átlagában nem csökkenhetett a reálkereset. Az inflációs prognózis év közbeni emelkedése miatt korrekciós intézkedésekre volt szükség a reálkeresetek 2007. évi szintjének megőrzése érdekében.

Első ütemben a foglalkoztatottak a júniusi illetményekkel együtt július elején bruttó 15 000 forint eseti kereset-kiegészítésben részesültek. A decemberi második ütemben további bruttó 20 000 forint kifizetésére került sor fejkvótaszerűen, differenciálás nélkül a június 1-jén a költségvetési szerveknél alkalmazásban állók körében. (Ez az elosztás kedvező az átlag alatti illetménnyel rendelkezők számára a magasabb infláció ellensúlyozásában.)

Az eseti kifizetések (összesen 19,6 milliárd forint) forrásául a központi költségvetés tartalék előirányzatai szolgáltak.

A helyi önkormányzatoknál és intézményeikben - a teljes munkaidőben alkalmazottak rendszeres személyi és munkavégzéshez kapcsolódó juttatásait alapul véve - a havi bruttó átlagkeresetek 12 hónapra vetítve a következőképpen alakultak:

- a köztisztviselőké 255 163 forint (8,9%-kal magasabb a 2007. évinél),

- a közalkalmazottaké 172 706 forint (előző évitől 7,1%-kal több),

- a hivatásos önkormányzati tűzoltóké 227 737 forint (2007-hez képest nem emelkedett),

- a választott tisztségviselőké 451 392 forint (6,7%-kal növekedett a 2007. évihez viszonyítva),

- az egyéb bérrendszer alá tartozó dolgozóké 79 999 forint (ez 4,4%-kal több a 2007. évinél).

A teljes munkaidőben foglalkoztatottak keresete 2008-ban átlagosan 6,9%-kal emelkedett az előző évihez képest.

2.5. Címzett és céltámogatások

A helyi önkormányzatok címzett és céltámogatására az Országgyűlés 2008-ra 53,0 milliárd forintot hagyott jóvá, melyből 0,5 milliárd forint évközben átcsoportosításra került a „Vis maior” támogatás előirányzatra. A módosított előirányzathoz 34,9 milliárd forint teljesítés kapcsolódott, amiből címzett támogatásra 28,7 milliárd forint, céltámogatásra 6,2 milliárd forint került folyósításra.

A folyamatban lévő beruházások támogatására tehát 52,5 milliárd forint állt rendelkezésre.

A Magyar Köztársaság 2007. évi költségvetését megalapozó egyes törvények módosításáról szóló 2006. évi CXXI. törvény 34. § (1) bekezdése alapján 2008-ban az Országgyűlés nem nyújtott címzett támogatást új induló beruházásokhoz.

Az újonnan indítható céltámogatásokra a költségvetési törvény 16. számú melléklete szerint 200,0 millió forint állt rendelkezésre. A céltámogatások elbírálásáról és odaítéléséről a regionális fejlesztési tanácsok döntöttek. A támogatási előirányzat régiónkénti felosztását is a költségvetési törvény 16. számú melléklete tartalmazta.

A hat önkormányzat számára jóváhagyott céltámogatással megvalósuló beruházások összköltsége 226,8 millió forint, amelyhez a megítélt összes céltámogatás közel 166,5 millió forint volt, amelyből 2008. évre 90,6 millió forint összeget ütemeztek. A pályázó önkormányzatok a jóváhagyott támogatások összköltségéből átlagosan 26,4% saját forrást vállaltak.

A tanácsok régiónként a Regionális Egészségügyi Tanács szakmai javaslatainak figyelembevételével hozták meg döntéseiket.

A 2008. évi új induló céltámogatások

 

 

 

 Összes céltámogatás

 Megnevezés

 Beruházásokszáma

 2008. évi céltámogatás összege

 millió forintban

 %-ban

 Kórházak és szakrendelők gép- műszer beszerzései

 5

 87,6

 163,5

 98,2

 Egészségügyi gép-műszer beszerzés

 1

 3,0

 3,0

 0,8

 Összesen:

 6

 90,6

 166,5

 100,0

2.6. Az önhibájukon kívül hátrányos helyzetben lévő települési önkormányzatok támogatása és a villamosenergia áremelkedés hatásának ellentételezése

Két ütemben 895 önkormányzat nyújtott be igénylést 14,9 milliárd forint összegű ÖNHIKI és/vagy villamosenergia áremelkedés hatásának ellentételezésére szolgáló támogatásra. A felülvizsgálat során 756 önkormányzat igénylése volt a törvény előírásainak megfelelő és így 8,6 milliárd forintot ÖNHIKI és 0,5 milliárd forint villamosenergia áremelkedés hatásának ellentételezésére szolgáló támogatásban részesültek.

2008. évben be kellett építeni az ÖNHIKI támogatás feltételrendszerébe a villamosenergia áremelkedés hatásának ellentételezésére - központosított támogatásként (költségvetési törvény 5. számú melléklet 5. pontban) - előirányzott 0,5 milliárd forint támogatás igénylését. E támogatás a működési forráshiány erejéig illette meg a települési önkormányzatokat. A villamosenergia liberalizáció miatti áremelkedés 4,8%-on felüli összege képezte - növelő tételként - a forráshiány számítási alapját.

A törvény szerint elismerhető forráshiány összegének megállapítására algoritmizált rendszerben került sor, melynek részletes szabályait - a törvény felhatalmazása alapján - a Pénzügyminisztérium által kiadott „Útmutató” tartalmazta.

A 2007. évhez viszonyítva 2008-ban 291-gyel kevesebb önkormányzat igényelt ÖNHIKI-t (és/vagy villamosenergia támogatást), és 338-cal kevesebb önkormányzat részesült támogatásban. Az önkormányzatoknak járó támogatás pedig 8,1 milliárd forinttal volt kevesebb, mint az előző évben.

Az ÖNHIKI igénylés és támogatás előző évekhez képest történő csökkenésének főbb okai a következők:

- feladatcsökkenés:

az ÖNHIKI feltételrendszere így kapcsolódott az önkormányzati feladat-elmozdulások okozta normatív hozzájárulás változásokhoz. (Legnagyobb nagyságrendű volt ezek közül a pedagógus kötelező óraszám-növekedés, az e miatti létszámcsökkenés.)

Ez együtt kellett járjon kiadáscsökkenéssel (az óraszám-emelés kevesebb pedagógus létszámot, túlórát jelent, amely az önkormányzat működési kiadását csökkentette).

Amennyiben e kiadáscsökkenés nem realizálódott, vagy kisebb mértékben, mint a normatíva-csökkenés, az önkormányzatnak működési hiánya maradt fenn, amit a törvény alapján a központi költségvetés - hasonlóan a nem ÖNHIKI-s önkormányzatokhoz - nem pótolhatott.

A közoktatási, szociális normatív hozzájárulások előző évhez képesti előirányzat csökkenés összege 537 önkormányzatánál 2008-ban 3,5 milliárd forint volt. E kiesést az ÖNHIKI támogatás nem pótolhatta.

- vagyonfelélés, eladósodás, az így növelt bázis fékezése:

ha kiadás-csökkentés helyett hitelből, felhalmozási bevételből, kötvényből szinten-tartás vagy esetleg még kiadás növelés valósult meg, ezzel az önkormányzat „jó bázist csinált”, ezt az ÖNHIKI számítási metodika - 2008-ban még csak részben - kiszűrte.

= 59 önkormányzat finanszírozta működési hitelből a működési kiadásai egy részét, az ebből adódó támogatás-csökkentés (a vissza nem fizetett hitel 70,0%-a) 833 millió forint volt.

= 340 önkormányzat felhalmozási bevételből „költött” működésre, ennek hatása (e jogcímen is 70,0%) 1,2 milliárd forint támogatáscsökkentés volt,

= 128 önkormányzat működési kiadása forrásaként működési hitelt és felhalmozási bevételt is felhasznált, emiatt 1,2 milliárd forinttal kevesebb támogatáshoz jutottak.

A 2009. évben már az így képzett bázis-kiadás 100%-át nem ismeri el e támogatás.

- összekapcsolódás a társulási szabályokkal:

az ÖNHIKI-nél is igazodni kellett ahhoz, hogy az önkormányzati pénzügyi szabályozásban jelentős elem lett a társult feladatellátásra való ösztönzés. Így:

= ha az önkormányzat intézményfenntartásra, feladatellátásra társult, akkor az ÖNHIKI elismerte az eddigi normatíva+intézményi bevétel fölötti kiadást, mint a „gesztor” önkormányzat, illetve a többcélú kistérségi társulás részére történő pénzeszköz-átadást (amely önkormányzatok éltek ezzel a lehetőséggel, nem kerültek az ÖNHIKI-ben hátrányba). Ugyanakkor tapasztalható volt, hogy a „gesztor” önkormányzat kevesebb támogatást kért (kapott), mint amennyi „saját forrást” az átadó önkormányzat az önálló intézmény fenntartására, feladatellátásra fordított. Ennek oka, hogy a „gesztornál” a többcélú kistérségi társulás többletforrást biztosított. Így az ÖNHIKI támogatás a csökkenő „saját forrás” igény miatt 3,1 milliárd forinttal kevesebb volt;

= ha nem társult az 1 500 fő vagy az alatti lakosságszámú települési önkormányzat, az ÖNHIKI nem „viselte” a társulásban ellátható, központi támogatással ösztönzött feladatok forráshiányát;

= az önálló feladatellátás miatti támogatás csökkentés hatása 2008-ban 179 önkormányzatnál 139,0 millió forint.

E feladatok jellemzően a szociális étkeztetés, házi segítségnyújtás területét érintették, de egyes önkormányzatok továbbra is önállóan tartanak fenn óvodát, iskolát is.

A támogatásban részesült önkormányzatoknak az év végén el kellett számolniuk az önkormányzatok és intézményeik működési (intézményi és sajátos) bevételeinek teljesítésével, illetve az évközi és év végi normatív hozzájárulás, valamint jövedelemkülönbség mérséklést szolgáló támogatás pótigényének összegével.

A 2008. évre 421 önkormányzat jelezte ÖNHIKI visszafizetési kötelezettségét, együttesen 666,6 millió forint összegben. Ebből 40 önkormányzat a támogatás teljes összegét fizette vissza.

A visszafizetési kötelezettséggel érintett önkormányzatok közül 388 önkormányzat (az érintettek 92,2%-a) visszafizetési kötelezettsége egyenként nem érte el az 5 millió forintot, ebből 258 önkormányzaté (az érintettek 61,3%-a) pedig az 1 millió forintot sem. Az 5 millió forint feletti visszafizetésre kötelezett 33 önkormányzat együttesen közel 300,5 millió forintot fizetett vissza, mely az összes kötelezettség 45,1%-a.

Mivel a működési forráshiányos települési önkormányzatok igényelhettek villamosenergia áremelkedés hatásának ellentételezésére szolgáló támogatást, így e támogatással is el kellett számolni év végén (az ÖNHIKI támogatás elszámolására szolgáló 55. űrlapon). E jogcímen is keletkezhetett tehát visszafizetési kötelezettség: 209 önkormányzatnak összesen 144,5 millió forintot kellett visszafizetni.

Ebből:

- 135 önkormányzat 500 ezer forint alatti,

- 37 önkormányzat 1 millió és 500 ezer forint közötti és

- 37 önkormányzat 1 millió forint feletti

összeget fizetett vissza.

A villamosenergia áremelkedés hatásának ellentételezésére szolgáló támogatás elszámolása kapcsán azonban lehetőség volt arra is, hogy a 2008. évi tényleges teljesítési adatok alapján e jogcímen többlettámogatást kapjanak az önkormányzatok, ezzel 165 önkormányzat élt 111,8 millió forint összegben.

Ebből:

- 116 önkormányzat 500 ezer forint alatti,

- 22 önkormányzat 1 millió és 500 ezer forint közötti és

- 27 önkormányzat 1 millió forint feletti

összeget kapott.

2.7. Értékpapír-műveletek, pénzgazdálkodás, adósságállomány

Áttekintve a 2008. évi folyamatokat az értékpapír forgalom vegyes képet mutat.

- A forgatási célú értékpapírok vásárlására 22,4 milliárd forinttal költöttek többet az önkormányzatok, mint amennyi az értékesítésből származó bevételük volt. A kibocsátásból származó bevételek pedig 2,6 milliárd forinttal haladták meg a beváltások miatti kiadásokat.

- A hosszúlejáratú értékpapír és az államkötvény forgalom a kibocsátás és az értékesítés felé tolódott el. Az önkormányzatoknak ezekből 211,2 milliárd forint bevételük származott, míg 37,7 milliárd forintot költöttek az értékpapírok beváltására és vásárlására.

Az értékpapír bevételekből a nem megyei jogú városok 88,0 milliárd forinttal, 42,0%-kal, a megyék 46,7 milliárd forinttal, 22,0%-kal, a megyei jogú városok 41,6 milliárd forinttal, azaz csaknem 20,0%-kal, a fővárosi kerületek pedig közel 17,5 milliárd forinttal, azaz 8,3%-kal részesedtek. A nagyközségek, községek e jogcímen jelentkező bevétele mintegy 17,4 milliárd forint volt.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

- A hó végi pénzállomány - a Magyar Nemzeti Bank havi jelentései alapján - 2008. évben 360,0 és 561,1 milliárd forint között ingadozott. Némely hónapban jelentősen megemelkedett (pl. októberben 486,0, márciusban 495,0, decemberben 517,0 szeptemberben pedig 560,0 milliárd forint fölé).

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlára - márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

- Az év végi magas pénzállomány tartalmazza a december végén előlegként a 2009. évi költségvetési előirányzatok terhére történt állami támogatások átutalt összegének egy részét, továbbá a kibocsátott kötvények bankbetétben történő elhelyezését is.

Növelte a december végi pénzállományt az is, hogy a pályázatokon elnyert és az év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 2008. évben már nem kerültek felhasználásra. (Például a területfejlesztési tanácsok által jóváhagyott, valamint a különböző alapoktól átvett pénzeszközök.)

Az önkormányzatok jelentős összegű pénzkészlet-maradványa döntően kötelezettségvállalással terhelt. Több önkormányzatnál - főleg egyes jobb pénzügyi helyzetben lévő városoknál, ahol 2008-ban nagyobb összegű többletbevétel realizálódott - a pénzmaradványok tartalékolási szándékkal képződtek azzal a céllal, hogy a következő évek fejlesztéseit finanszírozzák.

A helyi önkormányzatok adósságállománya 2008. december 31-én 947,4 milliárd forint volt, mely főként hosszú lejáratú, beruházási és fejlesztési célú hitelfelvételből, valamint kötvénykibocsátásból származott. Egyre több önkormányzat kötvény-kibocsátással vállalt kötelezettséget. 2007-ről 2008-ra 208,6 milliárd forintról 441,8 milliárd forintra, több mint duplájára nőtt az ebből származó forrás. A kötvénykibocsátásból eredő tartozás állomány a nem megyei jogú városi önkormányzatoknál a legjelentősebb, 186,8 milliárd forint. Őket a megyei jogú városok követik 98,1 milliárd forinttal, valamint a megyei önkormányzatok 96,8 milliárd forinttal. A fővárosi kerületek kötvénykibocsátásából származó pénzeszközállománya 34,8 milliárd forintot tett ki. Mindez százalékos megoszlásban rendre a következőket jelenti: 42,3%, 22,2%, 21,9%, 7,9%, a maradék 5,7%-kal pedig a nagyközségek és községek együttesen részesedtek.

A kötvénykibocsátásból adódó források összesített, önkormányzat-típusos alakulását a következő táblázat mutatja be:

 A kötvényállomány alakulása 2007-2008

 

 

 

 

 

 

 

 

 

 

 

 

 

 

 

 

 millió forintban

 Év

  Fővárosikerületek

  Megye

 Megyei jogú megye- székhely

 Megyei jogú nem megye- székhely

  Egyéb város

  Nagyközség

  Község

  OrszágosanÖSSZESEN

 2007

 16 595,0

 48 174,8

 34 464,1

 14 386,0

 89 949,9

 3 501,3

 1 564,0

 208 635,0

 2008

 34 814,9

 96 843,6

 68 354,4

 29 733,8

 186 827,0

 13 709,8

 11 535,7

 441 819,2

2.8. A többcélú kistérségi társulások szerepe a helyi önkormányzatok feladatellátásában

A közfeladat ellátásban a többcélú kistérségi társulások egyre növekvő szerepet töltenek be, 2008. évi tevékenységükre jellemző, hogy az nemcsak az általuk nyújtott közszolgáltatási (közoktatási, szociális, gyermekjóléti, belső ellenőrzési, mozgókönyvtári) feladatok, hanem a kistérségi fejlesztési tanácsi feladatok (gazdasági szerkezet és infrastruktúra modernizálása, helyi foglalkoztatás feltételeinek javítása, népesség megtartása, környezet védelme, kulturális és turisztikai értékek megőrzése) ellátását is felöleli. A közszolgáltatási feladatok kistérségi szintre tolódásában nagy szerepet játszott 2008-ban az ÖNHIKI támogatás kapacitás-kihasználtság feltételeinek szigorodása.

Az alábbi táblázat szemlélteti, hogy a kistérségi társulások közül hányan részesültek az egyes közszolgáltatási feladataikhoz ösztönző támogatásban. 

 Közszolgáltatási feladat

 A közszolgáltatási feladatot vállaló, ahhoz támogatásban részesülő kistérségi társulások száma

 Közoktatási feladat

 172

 Szociális intézményi feladat

 43

 Szociális alapszolgáltatási feladat

 146

 Gyermekjóléti szakellátási feladat

 3

 Gyermekjóléti alapellátási feladat

 154

 Belső ellenőrzési feladat

 106

 Mozgókönyvtári feladat

 160

A központi költségvetés a normatív kötött támogatások között 29,2 milliárd forintos forrást biztosított a többcélú kistérségi társulások fenti feladatai ellátásához. Ezt az összeget 172 többcélú kistérségi társulás (3 168 önkormányzat részvételével) használta fel.

A többcélú kistérségi társulások - mint közvetlen intézményi fenntartók - összesen 66,7 milliárd forint tárgyévi bevétellel gazdálkodtak, ami az önkormányzati bevételek 1,9%-a. Ez az arány 0,8 százalékponttal magasabb az előző évinél. A bevételek még mindig jelentős részét, 78,8%-át a kistérségi társulásokat közvetlenül, valamint az általuk fenntartott intézmények után megillető állami támogatások és hozzájárulások, a fennmaradó hányadot az egyre emelkedő saját bevételek, valamint a tag önkormányzatok által átadott pénzeszközök tették ki.

A kiadások előző évi 81,4%-os arányához képest 2008. évben már 88,4%-át - 56,8 milliárd forintot, mely csaknem kétszerese az előző évinek - folyó működésre költötték a többcélú kistérségi társulások. Fejlesztésre ugyanakkor 6,1 milliárd forintot, a 2008. évi összes kiadás 9,3%-át használták fel, amely összeg csaknem azonos az előző évivel. Az egyéb kiadások összesen 1,4 milliárd forintot - 2,2%-ot - tettek ki.

A kistérségi kiadásokból

- a személyi juttatások teljesítése 29,8 milliárd forint volt, ami az összkiadás 46,4%-a. E kiadás az előző évhez viszonyítva csaknem megduplázódott,

- társadalombiztosítási járulék címén a kistérségi társulások 9,4 milliárdot fizettek be a társadalombiztosítási alapok részére. Ez az összeg - a kiadások 14,7%-a - a munkaadói járulékot és az egészségügyi hozzájárulást is tartalmazza,

- a dologi kiadásokra 17,5 milliárd forintot fordítottak, 6,4 milliárd forinttal többet, mint 2007-ben, ami 57,7%-os emelkedést jelentett,

- a felhalmozási és tőkejellegű kiadások előző évhez viszonyított változatlan mértéke az összkiadásokon belüli arányvesztéshez (15,3%-ról 9,3%-ra) vezetett,

- a fennmaradó 1,4 milliárd forintot kölcsönnyújtásra, pénzeszközátadásra és egyéb folyó átutalásokra fordították a többcélú társulások.

A többcélú kistérségi társulások feladatellátását ágazati megoszlásban a következő táblázat tükrözi:

 A kistérségi társulások feladatellátása 2008-ban

 

 

 

 

 

 

 Működési kiadás millió forintban

 Fejlesztésmillió forintban

 Összesenmillió forintban

 Megoszlás%-ban

 Oktatás

 18 204,5

 305,7

 18 510,2

 29,5

 Kultúra

 430,2

 131,3

 561,5

 0,9

 Egészségügy

 1 374,9

 13,8

 1 388,7

 2,2

 Szociálpolitika

 23 360,0

 300,7

 23 660,7

 37,7

 Igazgatás

 8 694,6

 3 634,7

 12 329,3

 19,6

 Egyéb

 4 774,9

 1 581,1

 6 356,0

 10,1

 Összesen

 56 839,1

 5 967,3

 62 806,4

 100,0

2.9. A települési és területi kisebbségi önkormányzatok gazdálkodása

2008. év végén 1 954 települési és 57 területi kisebbségi önkormányzat működött. A 2008. január 1-jén működő 2 006 települési kisebbségi önkormányzatból az év végére 52 (ebből 49 cigányönkormányzat) megszűnt.

A bevételi adatok szerint a települési és területi kisebbségi önkormányzatok 2008. évben mindösszesen 4,9 milliárd forint tárgyévi bevétellel gazdálkodhattak, amely 8,6%-kal több mint az előző évi teljesítés. A 2008. évi országgyűlési előirányzatként prognosztizált tárgyévi bevételeket pedig 18,4%-kal haladja meg a teljesítés.

 A települési és területi kisebbségi önkormányzatok 2007. évi és 2008. évi bevételi forrásainak alakulása

 

 

 

 

 

 

 BEVÉTELEK

   2007. éviteljesítés

  2008. évi ország- gyűlési előirányzat

   2008. éviteljesítés

 2008. évi teljesítésa 2007. évihez viszonyítva

 2008. évi teljesítésa 2008. évi ogy. előir.- hoz viszonyítva

 

 millió forint

 %

 Saját folyó (működési) bevételek összesen 

 704,8

 815,0

 793,7

 112,6

 97,4

 Intézmények működési bevételei 

 193,7

 185,0

 219,9

 113,5

 118,9

 Sajátos működési bevételek

 511,1

 630,0

 573,8

 112,3

 91,1

 Felhalmozási és tőke jellegű bevételek összesen

 200,1

 25,0

 425,5

 212,6

 1 702,0

 Felhalmozási és tőke jellegű bevételek

 26,9

 5,0

 24,3

 90,3

 486,0

 Támogatásértékű felhalmozási bevétel

 129,4

 12,0

 367,9

 284,3

 3 065,8

 Államháztartáson kívülről átvett felhalmozási pénzeszköz bevételei

 43,8

 8,0

 33,3

 76,0

 416,3

 Állami hozzájárulások és támogatások összesen

 1 703,4

 2 000,0

 2 029,9

 119,2

 101,5

 Normatív állami hozzájárulás

 190,1

 400,0

 216,7

 114,0

 54,2

 Települési és területi kisebbségi önkormányzatok működésének támogatása*

 1 325,3

 1 557,9

 1 547,1

 116,7

 99,3

 Egyéb állami támogatás, hozzájárulás

 188,0

 42,1

 266,1

 141,5

 632,1

 Támogatásértékű működési bevétel

 1 457,4

 1 170,0

 1 464,4

 100,5

 125,2

 Államháztartáson kívülről átvett működési pénzeszköz bevételei

 123,2

 48,0

 156,1

 126,7

 325,2

 Hitelfelvétel, értékpapírok értékesítése, kölcsönök bevételei

 314,7

 70,0

 19,2

 6,1

 27,4

 Tárgyévi bevételek összesen

 4 503,6

 4 128,0

 4 888,8

 108,6

 118,4

 

 

 

 

 

 

 * 2007. évben (és azt megelőzően) ez a támogatás az „Egyéb állami támogatás, hozzájárulás” soron szerepelt.

A bevételeken belül több mint 40% részaránnyal (a tárgyévi bevételek 41,5%-ával) bíró állami hozzájárulások és támogatások mértéke 19,2%-kal nagyobb az előző évi teljesítéshez képest.

Ennek legfőbb oka, hogy 2008. évtől 200 millió forint többletforrás biztosításával új, differenciált támogatási rendszer bevezetésére került sor. Ez alapján a támogatás nagyobbik része (75%-a) - általános működési támogatásként - továbbra is „alanyi jogon” járt a működő települési és területi kisebbségi önkormányzatok részére, kisebbik része feladatalapú támogatásként funkcionált, amelyre 2008. február 1-jéig lehetett támogatási igényt benyújtani.

A legnagyobb növekmény a felhalmozási bevételeknél tapasztalható (több mint kétszeres növekedés figyelhető meg a 2007. évi teljesítéshez képest), amely lehetőséget adott a beruházási, felújítási feladatok megvalósítására. A többletforrás döntően államháztartáson belülről átvett pénzeszközből származik.

A 2008. évi kiadásokra a települési és területi kisebbségi önkormányzatok összesen 4,8 milliárd forintot fordítottak, 16,3%-kal többet, mint 2007-ben. Ez a dinamika jelentősen kedvezőbb a helyi önkormányzatok tárgyévi kiadásainak 4,7%-os növekedéséhez viszonyítva. A tárgyévi kiadások a 2007. és 2008. években a következők szerint alakultak:

 A települési és területi kisebbségi önkormányzatok 2007. évi és 2008. évi kiadásainak alakulása

 

 

 

 

 

 

 KIADÁSOK

   2007. évi teljesítés

  2008. évi ország- gyűlési előirányzat

   2008. évi teljesítés

 2008. évi teljesítésa 2007. évihez viszonyítva

 2008. évi teljesítésa 2008. évi ogy. előir.- hoz viszonyítva

 

 Millió forint

 %

 Folyó (működési) kiadások összesen

 3 327,6

 3 382,0

 3 823,8

 114,9

 113,1

 Személyi juttatások

 1 071,3

 1 038,0

 1 131,1

 105,6

 109,0

 Munkaadókat terhelő járulékok

 294,4

 292,0

 305,6

 103,8

 104,7

 Dologi kiadások és egyéb folyó kiadások

 1 961,9

 2 052,0

 2 387,1

 121,7

 116,3

 Felhalmozási és tőke jellegű kiadások összesen

 348,6

 232,0

 437,2

 125,4

 188,4

 Beruházási kiadások és pénzügyi befektetések

 109,3

 34,0

 249,4

 228,2

 733,5

 Támogatásértékű felhalmozási kiadás

 4,6

 3,0

 11,0

 239,1

 366,7

 Felhalmozási célú pénzeszközátadás államháztartáson kívülre

 23,2

 5,0

 12,5

 53,9

 250,0

 Felújítás

 211,5

 190,0

 164,3

 77,7

 86,5

 Támogatásértékű működési kiadás

 176,7

 200,0

 207,6

 117,5

 103,8

 Működési célú pénzeszközátadás államháztartáson kívülre

 203,5

 220,0

 240,3

 118,1

 109,2

 Társadalom és szociálpolitikai juttatások, ellátottak pénzbeli juttatásai

 54,9

 73,0

 65,4

 119,1

 89,6

 Hitelek, kölcsönök visszafizetése, értékpapírok vásárlása

 14,4

 21,0

 25,8

 179,2

 122,9

 Tárgyévi kiadások összesen

 4 125,7

 4 128,0

 4 800,1

 116,3

 116,3

3. A vagyon alakulása

3.1. A helyi önkormányzatok eszközértéke 2008. évben 474,2 milliárd forinttal (4,5%-kal) növekedett és ezzel az év végén az eszközök állománya 11 098,6 milliárd forint.

Ezen belül a befektetett eszközök aránya 92,3%, a forgóeszközöké 7,7%.

- A befektetett eszközökön belül az immateriális javak, a tárgyi eszközök és az üzemeltetésre, koncesszióba átadott, illetve átvett eszközök 2008. december 31-ei nettó értéke együttesen 9 651,6 milliárd forint (a befektetett eszközök 94,2%-a). Előbbi vagyon-körben a bruttó értékkel - 10 985,2 milliárd forinttal - szemben elszámolt értékcsökkenés 1 841,4 milliárd forint, amely átlagosan 16,8%-os amortizálódást mutat. Az önkormányzati vagyonon belül jelentős a telkek, földterületek állománya, ahol értékcsökkenés nem érvényesül. A mérlegben „túlsúlyos” egyéb ingatlanoknál az értékcsökkenés 13,2%, és ettől némileg magasabb, 14,2% az üzemeltetésre, koncesszióba átadott, átvett eszközök értékcsökkenése. Mindkét index növekedett a 2007. év végi állapothoz képest 0,7, illetve 1 százalékponttal. A további eszköz-típusoknál az amortizáció mértéke sokkal magasabb: az immateriális javaknál 70,2%-os, a gépeknél, berendezéseknél, felszereléseknél 71,8%-os, a járműveknél pedig 68,8%-os az elhasználódás. A járművek kivételével - kisebb mértékben, de - romlottak a mutatók. A gépeknél, berendezéseknél az állomány-növekedés a 2007. évi szinthez hasonlóan, csak 2,7%-os.

= A tárgyi eszközök (ingatlanok, gépek, berendezések, járművek, tenyészállatok) tárgyévi bruttó növekedése 1 189,1 milliárd forint. Ezen belül a térítésmentes átadás-átvételek egyenlege mintegy 7,0 milliárd forint értékű vagyongyarapodást hozott.

A befejezetlen beruházások állománya az előző évihez (372,4 milliárd forinthoz) képest 4,2%-kal, 356,8 milliárd forintra, a beruházási előlegek állománya pedig 33,3%-kal 5,0 milliárd forintra csökkent. A következő évre áthúzódó beruházások aránya (az előlegekkel) a befektetett eszközök 3,2%-át teszi ki.

A 2008. évi pénzforgalmi adatok szerint beszerzésre, létesítésre, felújításra 426,2 milliárd forintot költöttek az önkormányzatok, 46,3 milliárd forinttal kevesebbet, mint 2007-ben. A korábbi év(ek)ben indult beruházásokból 117,9 milliárd forint értékű eszközt aktiváltak, az előző évinél 41,7 milliárd forinttal kevesebbet.

Az eredeti előirányzathoz hasonlítva a felújítások 88,3%-ra, a beruházások 79,4%-ra teljesültek, ami jó arány, bár a módosított előirányzatokhoz képest - előbbi sorrendben - 64,8% és 57,9% a tényleges teljesítés.

= A tartósan befektetett pénzügyi eszközök jelentősen 35,2 milliárd forinttal növekedtek. Az 592,2 milliárd forint tartós pénzügyi befektetésből 541,0 milliárd forintot tesznek ki a tartós részesedések, értékpapírok, bankbetétek együttesen. Ebben a körben mintegy 34,3 milliárd forinttal nőtt a befektetés állomány.

= Az egyéb tartós követelések állománya (lakásvásárlás támogatása, helyi támogatás, munkáltatói támogatás lakásépítés címén nyújtott kölcsönökből) értékhelyesbítésekkel korrigált állománya 0,8 milliárd forinttal növekedett.

A befektetett eszközöket a saját tőke 89,7%-ban, a tartalékokkal együtt pedig 94,7%-ban fedezi. Ezek a 2007. évi indexeknél (92,0%, illetve 95,4%) némileg kedvezőtlenebbek.

- Az év végi forgóeszköz állomány 222,4 milliárd forinttal, 35,2%-kal magasabb az előző évi, december 31-én kimutatott állománynál.

= A követelések 134,4 milliárd forint összege a forgóeszközök mintegy 15,7%-át teszi ki és 20,1%-kal emelkedett az előző évhez képest. A követelések között 46,4%-os súlyt (62,3 milliárd forinttal) az adósok, 21,6%-ot (26,4 milliárd forinttal) a szállítók, az egyéb vevők díjtartozásai (41,7 milliárd forinttal) 32,0%-ot képviselnek, ez utóbbin belül a hosszúlejáratú követelésekből tárgyévi lejáratra „átvitt” követelések összege 9,0 milliárd forint.

= A rövid lejáratú értékpapírok és egyéb részesedések állománya 53,6 milliárd forintról 77,7 milliárd forintra nőtt. Ezen belül mind a részesedések, mind a forgatási célú értékpapírok állománya emelkedett. A rövid lejáratú és tartós pénzügyi befektetésekben lévő állomány növekedés együttesen mintegy 60 milliárd forintot tesz ki.

= A pénzeszközök között a költségvetési bankszámlákon, valamint a pénztárakban lévő - idegen pénzeszközök nélküli - 525,4 milliárd forint összeg az előző évit 155,4 milliárd forinttal haladja meg. Az aktív-passzív elszámolásokkal is korrigált módosított pénzmaradvány 448,7 milliárd forint, melyből a szabad 114,8 milliárd forint. A rövidlejáratú értékpapírok és pénzeszközök állománya 158,5%-ban fedezi a mérlegben kimutatott rövidlejáratú kötelezettségeket. Csak a pénzeszközökre korlátozott likviditás-számítással is 138,1%-ban lefedett a rövidlejáratú kötelezettség-állomány. Ez a két mutató az előző évi mérleg-fordulónapon - előbbi sorrendben - 121,3%, illetve 105,9% volt.

Összességében a forgóeszközök aránya az előző évihez képest 6,0%-ról 7,7%-ra emelkedett. Az elmozdulásban a rövidlejáratú értékpapírok és költségvetési bankszámlákon lévő pénzállomány igen jelentős növekedése a meghatározó. 

 Az önkormányzati vagyonmérleg eszközoldalának alakulása

 

 Megnevezés

 2007. XII. 31.millió forint

 2008. XII. 31. millió forint

 Változás 2008/2007%-ban

 Megoszlás 2008.%-ban

 Vagyoni értékű jogok

 10 553,7

 10 917,0

 103,4

 0,1

 Szellemi termékek

 15 371,3

 13 333,6

 86,7

 0,1

 Egyéb immateriális javak

 82,0

 181,7

 221,7

 0,0

 Immateriális javakra adott előleg

 56,7

 86,6

 152,7

 0,0

 Immateriális egyéb javak értékhelyesbítése

 0,2

 0,2

 100,0

 0,0

 I. Immateriális javak

 26 063,9

 24 519,1

 94,1

 0,2

 Ingatlanok

 7 018 991,4

 7 153 042,7

 101,9

 64,5

 Gépek, berendezések, felszerelések

 141 397,4

 134 847,5

 95,4

 1,2

 Járművek

 22 421,7

 25 879,1

 115,4

 0,2

 Tenyészállatok

 82,8

 94,2

 113,8

 0,0

 Beruházások

 372 412,7

 356 807,7

 95,8

 3,2

 Beruházásokra adott előlegek

 7 567,8

 5 050,4

 66,7

 0,0

 Tárgyi eszközök értékhelyesbítése

 124 986,3

 127 455,0

 102,0

 1,1

 II. Tárgyi eszközök összesen

 7 687 860,1

 7 803 176,6

 101,5

 70,3

 Részesedések

 484 633,1

 496 017,2

 102,3

 4,5

 Értékpapírok

 16 525,8

 37 567,8

 227,3

 0,3

 Adott kölcsönök

 33 202,7

 32 970,0

 99,3

 0,3

 Hosszú lejáratú bankbetétek

 5 558,4

 7 441,4

 133,9

 0,1

 Egyéb hosszúlejáratú követelések

 15 353,1

 16 967,1

 110,5

 0,2

 Befektetett pénzügyi eszközök értékhelyesbítése

 1 753,0

 1 241,5

 70,8

 0,0

 III. BEFEKTETETT PÉNZÜGYI ESZKÖZÖK

 557 026,1

 592 205,0

 106,3

 5,3

 Üzemeltetésre, kezelésre koncesszióba adott, vagyonkezelésbe vett eszközök

 1 704 034,2

 1 805 136,5

 105,9

 16,3

 Üzemeltetésre, kezelésre átadott eszközök értékhelyesbítése

 17 188,6

 18 848,2

 109,7

 0,2

 IV. Üzemeltetésre, kezelésre koncesszióba adott, vagyonkezelésbe vett eszközök

 1 721 222,8

 1 823 984,7

 106,0

 16,4

 A. Befektetett eszközök összesen

 9 992 172,8

 10 243 885,4

 102,5

 92,3

 Készletek összesen

 11 992,2

 11 651,4

 97,2

 0,1

 Követelések összesen

 111 847,8

 134 377,8

 120,1

 1,2

 Értékpapírok összesen

 53 647,4

 77 655,4

 144,8

 0,7

 Pénzeszközök összesen

 381 695,9

 537 105,2

 140,7

 4,8

 Egyéb aktív pénzügyi elszámolás összesen

 73 068,3

 93 905,7

 128,5

 0,8

 B. Forgóeszközök összesen

 632 251,6

 854 695,5

 135,2

 7,7

 Eszközök összesen

 10 624 424,4

 11 098 580,8

 104,5

 100,0

3.2. Az önkormányzatok 2008. évi vagyoni forrásai az alábbiak szerint alakultak:

- A saját tőke 8,9 milliárd forinttal csökkent. Ezzel az előző évi 92,0%-hoz viszonyítva alacsonyabb mértékben - 89,7%-ban - nyújt fedezetet a befektetett eszközökre.

- Az 517,7 milliárd forint tartalék az előző évi 341,4 milliárd forinthoz képest igen jelentős, 176,3 milliárd forinttal való emelkedést mutat. (Vélhetően a kötvénykibocsátásból származó bevételek képezik a tartalék-növekmény javát, amelyből a ténylegesen felhasznált rész még kisebb, de a kötelezettségvállalással terhelt maradványon belül már jelentős lehet az e forrásból származó bevételek terhelése).

A költségvetési tartalékon belül az előző évi 301,4 milliárd forinttal szemben 452,2 milliárd forintra emelkedett a tárgyévi (helyesbített) maradvány. A költségvetési befizetési kötelezettségek, átutalatlan támogatások valamint a pénzmaradvány terhelő elvonások egyenlege 4 milliárd forinttal csökkentette a helyesbített pénzmaradványt.

- A kötelezettségek - a passzív elszámolások nélkül - (+305,0 milliárd forinttal) 1274,3 milliárd forintra emelkedtek. Ezen belül a hosszúlejáratúak 273,8 milliárd forinttal (44,2%-kal), a rövidlejáratúak pedig 31,2 milliárd forinttal (8,9%-kal) magasabbak az előző év véginél. Megduplázódott az önkormányzatok kötvény-kibocsátása. 2007-ről 2008-ra 188,2 milliárd forintról 399,8 milliárd forintra nőtt az ebből származó fejlesztési forrás. A működési célú kötvény kibocsátás is megkétszereződött (20,4 milliárd forintról 42,0 milliárd forintra).

A beruházási célú hitelfelvételek 395 milliárd forintot tesznek ki. A rövidlejáratú kölcsönök, hitelek és szállítói tartozások együttesen, ugyan 10%-kal, 17,4 milliárd forinttal csökkentek, de az egyéb kötelezettségek 48,6 milliárd forinttal nőttek. Ez utóbbin belül a legnagyobb növekedés a még elszámolásra váró támogatási program-előlegeknél (+30,9 milliárd forint) mutatkozik.

- A passzívák állománya az előző évihez hasonló nagyságrendű (120,0 milliárd forint, melyből jelentős tétel a központi költségvetés által 2008-ban átutalt 2009. évi finanszírozási előleg. 

 Az önkormányzati vagyonmérleg forrásoldalának alakulása

 

 Megnevezés

 2007. XII. 31.millió forint

 2008. XII. 31. millió forint

 Változás 2008/2007%-ban

 Megoszlás 2008.%-ban

 Induló tőke 

 609 663,8

 607 649,5

 99,7

 5,5

 Tőkeváltozások 

 8 441 435,0

 8 430 907,3

 99,9

 76,0

 Értékelési tartalék

 143 928,0

 147 544,9

 102,5

 1,3

 D. Saját tőke összesen

 9 195 026,8

 9 186 101,7

 99,9

 82,8

 I. Költségvetési tartalékok összesen

 340 562,8

 516 784,0

 151,7

 4,7

 II. Vállalkozási tartalék összesen

 804,5

 890,1

 110,6

 0,0

 E. Tartalékok összesen

 341 367,3

 517 674,1

 151,6

 4,7

 I. Hosszú lejáratú kötelezettségek

 620 027,9

 893 807,5

 144,2

 8,1

 II. Rövid lejáratú kötelezettségek

 349 321,9

 380 473,0

 108,9

 3,4

 III. Egyéb passzív pü-i elszámolások

 118 680,3

 120 524,5

 101,6

 1,1

 F. Kötelezettségek összesen

 1 088 030,1

 1 394 805,0

 128,2

 12,6

 FORRÁSOK ÖSSZESEN

 10 624 424,2

 11 098 580,8

 104,5

 100,0

4. A bevételek és kiadások funkcionális alakulása

Az önkormányzatok funkcionális főcsoportjainak mérlege hitel és értékpapír műveletek nélkül 

 

 Bevétel

 Kiadás

 Megnevezés

 2008. évi teljesítés

 Megoszlás

 2008. évi teljesítés

 Megoszlás

 

 (millió forint)

 (%)

 (millió forint)

 (%)

 A.

 Állami működési funkciók

 241 627,0

 7,4

 596 191,6

 18,3

 B.

 Jóléti funkciók

 694 777,7

 21,3

 2 241 698,1

 68,9

 

 Oktatás

 73 683,7

 2,3

 925 255,7

 28,4

 

 Egészségügy

 400 260,7

 12,2

 448 637,9

 13,8

 

 Társadalombiztosítási, szociális és jóléti szolgáltatás

 71 596,3

 2,2

 410 799,0

 12,6

 

 Lakásügyek, települési és kommunális szolgáltatás

 113 902,3

 3,5

 297 049,1

 9,1

 

 Szabadidős, kulturális és vallási tevékenység és szolgáltatás

 35 334,7

 1,1

 159 956,4

 4,9

 C.

 Gazdasági funkciók 

 73 183,2

 2,2

 349 006,1

 10,7

 D.

 Funkciókba nem sorolható tételek

 2 258 613,2

 69,1

 65 739,4

 2,0

 ÖSSZESEN:

 3 268 201,1

 100,0

 3 252 635,2

 100,0

A helyi önkormányzatok kiadásainak döntő részét, 68,9%-át a jóléti funkciók kötik le. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások, stb. 18,3%, a gazdasági és egyéb funkciók az ellátott feladatok pedig 12,7% részarányt képviselnek a kiadásokban. A 2007. évi teljesítéshez viszonyítva a hitel és értékpapír műveletek nélküli kiadások 3,8%-kal magasabbak voltak.

A bevételeken belül a funkcióba nem sorolható adók, adójellegű bevételek, kamatok, kölcsönök visszatérülése stb. 69,1%, a jóléti - jelentős részben térítésmentes - szolgáltatások 21,3%, az állami működési és gazdasági funkciók együttesen 9,6% bevételt hoztak. A 2007. évi teljesítéshez viszonyítva a hitel és értékpapír műveletek nélküli bevételek 6,1%-kal magasabb összegben teljesültek.

A továbbiakban elsősorban egyes jóléti funkciók kerülnek részletesen áttekintésre.

4.1. A finanszírozási műveletek nélküli összes kiadásokon belül a helyi önkormányzatok 925,3 milliárd forintot fordítottak közoktatási feladataikra, az előző évhez képest 2,2%-kal, mintegy 20 milliárd forinttal magasabb összeget. Ebből a folyó kiadások, támogatások 879,2 milliárd forintot tettek ki, melyből a bérkiadásokra (munkaadói járulékok nélkül) 520,6 milliárd forintot fordítottak, az összes kiadás 56,3%-át, folyó (működési) kiadásoknak pedig 59,2%-át. A működési célú támogatások nélküli folyó kiadáson belül a járulékokkal növelt bérteher és dologi kiadás 78,5- 21,5% arányban oszlott meg.

A felhalmozási célokra 46,1 milliárd forint kiadás teljesült.

A folyó kiadások aránya az összes kiadáson belül 95,0%, a felhalmozásra elszámolt összeg pedig 5%-ot tett ki.

A tárgyévi bevételek a 73,7 milliárd forint teljesítéssel az előző évitől 2,7 milliárd forinttal elmaradtak. A működéshez és egyéb folyó kiadásokhoz kapcsolódóan az intézmények 64,5 milliárd forint bevételt értek el. Ezt 9,2 milliárd forint felhalmozási, tőkejellegű bevétel egészítette ki.

A közoktatási célú központi költségvetési hozzájárulások, támogatások 464,9 milliárd forintot kitevő előirányzata a 2008. évi bérintézkedés -évközben biztosított - közoktatásra jutó, 21,8 milliárd forint összegű támogatással az intézményi folyó bevételekkel csökkentett „nettó” a folyó kiadásokra, támogatásokra - átlagosan - 60%-ban nyújtott fedezetet.

A közoktatásban az alkalmazottak átlagos statisztikai állományi létszáma 212 615 fő volt. Az állományi létszámból a szakmai tevékenységet végzők létszáma 156 148 fő, - az engedélyezett 161 742 fő álláshely számnál közel 5600 főnél kevesebb. Az intézmény-üzemeltetési létszám 56 467 fő volt. Az előző évhez viszonyítva a szakmai tevékenységet ellátók állományi létszáma 13,3 ezer fővel, míg a nem szakmai állományi létszám 3 ezer fővel csökkent. A szakmai létszám csökkenése a 2007. év szeptemberétől 2 órával megemelt heti kötelező pedagógus óraszámok foglalkoztatási kihatását mutatja, amely a bérkifizetésekben - a 2008. évi bérintézkedések hatását és a pedagógus óraszám-emelés hatását is egybevetve - kevéssé érzékelhető. (A 2007. évi 517,5 milliárd forint bérkiadás 2008-ban 3 milliárd forinttal 520,6 milliárd forintra emelkedett.)

A helyi önkormányzatok által a költségvetési törvény alapján felhasználható normatív hozzájárulások és támogatások eredeti előirányzatából (a 464,9 milliárd forintból) a normatív hozzájárulások összege 451,7 milliárd forint volt, a tényleges teljesítés pedig 448,5 milliárd forint lett. Előbbi adatok tükrözik, hogy tovább csökkent a gyermekek, tanulók létszáma.

A normatív kötött felhasználású támogatásoknál - a közoktatási célú többcélú kistérségi társulásokat megillető támogatások nélkül - az év végi elszámolások szerint 6,9 milliárd rendelkezésre álló előirányzatból 5,6 milliárd forint költöttek el az önkormányzatok, további 0,6 milliárd forint kötelezettségvállalással terhelt maradvány húzódik át a 2009. évre, visszafizetési kötelezettségként pedig 0,1 milliárd forintot mutattak ki.

A központosított előirányzatok 11,9 milliárd forint előirányzatából a tényleges felhasználás a tárgyévben 7,1 milliárd forint, a feladattal terhelt maradvány 4,1 milliárd forint, míg a visszafizetendő összeg 0,1 milliárd forint volt.

4.2. A szociális és jóléti szolgáltatások funkcionális főcsoport tartalmazza a szociális támogatások kifizetéséhez (pl. munkanélküli, jövedelempótló ellátásokhoz, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A szociális és gyermekjóléti, gyermekvédelmi szolgáltatások 2008. évi értékelését a pénzbeli és természetbeni ellátások, valamint az intézményi szolgáltatások adatainak ismertetésével mutatjuk be.

Az önkormányzati segélyezési feladatokra 2008-ban összesen 155,4 milliárd forint költségvetési forrás állt rendelkezésre, 6,4%-kal több, mint az előző évben. Ez a többlet biztosította az egyes segélyezési formákban részesülők körének bővüléséből, illetve a segélyek alapját jelentő öregségi nyugdíjminimum összegének 2008. évi emeléséből adódó igények forrását.

Az időskorúak járadékában részesülők köre évek óta stabil, 2008-ban is 6 ezer volt. A normatív ápolási díjban részesülők száma 21,0 ezer, 1,5 ezerrel több mint az előző évben. A lakásfenntartási támogatásban részesülők száma évek óta fokozatosan nő, 2008-ban 252,7 ezer volt, 37,4 ezerrel több a 2007. évinél. A növekedés a rezsiköltségek emelkedésére, a családi jövedelmek szintjének stagnálására, illetve csökkenésére vezethető vissza.

A rendszeres szociális segélyezettek száma éves átlagban 2008-ban 206,6 ezer volt, 23,2 ezerrel több, mint 2007. évben. A növekedés oka a tartósan munkanélküliek számának emelkedése.

A munkanélküli járadékot kimerítők számára - a rendszeres szociális segély folyósításának feltételeként - a települési önkormányzat közcélú foglalkoztatást szervez. Az önkormányzatok számára a központi költségvetés e célra kötött felhasználású normatív támogatásként - az előző évihez hasonlóan - 15,1 milliárd forintot biztosított 2008-ban. Az önkormányzatok mintegy 90%-a él a támogatott foglalkoztatás lehetőségével, és havi átlagban 2008-ban 16,3 ezer fő vett részt a közcélú munkákban.

Az önkormányzati fenntartású szociális és gyermekvédelmi, gyermekjóléti intézményrendszer keretei között 2008-ban csaknem 287,6 ezer fő ellátásáról történt gondoskodás.

Szociális és gyermekjóléti alapellátásban 185 ezer rászorult részesült: étkeztetésben 96,1 ezer fő, házi segítségnyújtásban 35,2 ezer fő, jelzőrendszeres házi segítségnyújtásban 15,3 ezer fő, szociális nappali ellátás keretében 38,4 ezer fő. A bölcsődés gyermekek száma meghaladta a 20 ezret.

Szociális, gyermekvédelmi szakellátásban 2008-ban összesen 79,4 ezer fő részesült. Gyermekvédelmi szakellátás keretei között 19,5 ezer gyermekről, a hajléktalanok átmeneti intézményeiben 3,7 ezer rászorultról gondoskodtak.

A helyi önkormányzatok szociális és gyermekvédelmi ellátást nyújtó intézményeinek 2008. évi működési célú kiadása 258,7 milliárd forint volt, 6,3%-kal több az előző évinél. A kiadásoknak csaknem 50%-át kitevő személyi kiadások összege 128,6 milliárd forint volt, 6,1%-kal több, mint 2007-ben. A személyi kiadások csaknem 80%-át kitevő rendszeres személyi juttatásokra kifizetett összeg 2008-ban 100,0 milliárd forint volt, 3,2%-kal több az előző évinél.

Az önkormányzatok szociális és gyermekvédelmi intézményeik dologi kiadásaira 75,0 milliárd forintot fordítottak, 7,0%-kal többet, mint 2007-ben. Mivel a költségvetés a dologi automatizmusra évek óta nem nyújt támogatást, az önkormányzatok saját forrásaikból biztosítanak fedezetet a dologi kiadásokra.

A tárgyévi folyó bevételek 65,4 milliárd forintra teljesültek, az előző évit 3,8%-kal meghaladóan. A tárgyévi folyó bevételek csaknem 90%-át kitevő intézményi térítési és szolgáltatási díjak 5,7%-kal nőttek, 54,7 milliárd forintot tettek ki.

A tőkejellegű kiadások összege 2008-ban 11,2 milliárd forint volt, az ágazat összkiadásainak 4,3%-a. A tőkejellegű bevételek 1,4 milliárd forintot tettek ki, a tárgyévi összbevétel 2,1%-át.

A szociális és gyermekvédelmi intézmények költségvetési támogatása 2008-ban 104,3 milliárd forint volt, 6,5%-kal több az előző évinél.

Az intézmények fenntartása a költségvetési támogatás és az intézményi bevételeken túl jelentős, az előző évinél 24,7%-kal, 17,6 milliárd forinttal több - összesen 89,0 milliárd forint - saját forrást is igényelt az önkormányzatoktól.

4.3. Az egészségügyi tevékenység bevételei 1,9%-kal csökkentek az előző évhez képest, így 400,3 milliárd forintra teljesültek.

A folyó bevételek és folyó juttatások összege 391,7 milliárd forintra teljesült, 2,1%-kal alacsonyabban mint 2007-ben.

Ennek döntő részét az Egészségbiztosítási Alapból működési célra átvett 368,8 milliárd forintot jelentette, ami 1,0%-kal alacsonyabb, mint 2007-ben

Jelentős tétel még a térítési és szolgáltatási díjbevétel 20,4 milliárd forint összeggel.

A fejlesztésre átvett pénzeszközök összes értéke 5,0%-os emelkedést mutat az előző évihez képest és 8,5 milliárd forintra teljesült.

Az egészségügyi kiadások összege 2008. évben 1,4%-kal csökkent, ezzel 448,6 milliárd forintra teljesült.

A kiadási jogcímeken belül a személyi juttatások 0,2%-kal csökkentek, a dologi kiadások viszont 15,6%-kal növekedtek. Az előző 173,1 milliárd forintra, ez utóbbi 187,5 milliárd forintra teljesült. A tőkejellegű kiadásokra (tárgyi eszközök, valamint föld és immateriális javak felhalmozási kiadásai, tárgyi eszköz felújítása) fordított összeg csökkent, az előző évi 32,1 milliárd forintról 27,8 milliárd forintra, 13,4%-kal.

Az egészségügyi alapellátási feladatokat döntő százalékban vállalkozó háziorvosokkal (felnőtt és gyermekorvosok) látják el az önkormányzatok. Általános tapasztalat, - azzal együtt, hogy az év közben megszűntetett vizitdíj a praxisok bevétele volt - a működtetés költségeit az OEP-től kapott támogatás mellett az önkormányzatok jelentős mértékben egészítették ki. A rendelők és egyéb helyiségek fenntartása, felújítása általában az önkormányzatokra hárult. Kórházak esetében az épület-rekonstrukciók, műszaki fejlesztések, műszer beszerzéseknek szintén forrása a fenntartó önkormányzat támogatása is.

Az ágazat az Egészségbiztosítási Alap beszámolójában külön kerül részletezésre.

4.4. 2008-ban a bevételi források megfontolt gazdálkodásra és erőteljes takarékosságra késztették az önkormányzatokat a kultúra, közművelődés területén is. A korábbi évekhez hasonlóan 2008-ban is jellemző, hogy az ágazathoz tartozó feladatokat költségvetésen kívüli szervezetek bevonásával látják el, főként alapítvánnyal, közalapítvánnyal, közhasznú társasággal, esetenként vállalkozásokkal kötött megállapodások keretében. Az önkormányzatok erejükhöz mérten támogattak minden olyan civil szerveződést, amelyek a kulturális örökségeket, nemzeti hagyományokat ápolják, a sportéletben tevékenykednek, vagy hobbi-tevékenység gyakorlására szerveződtek.

A források kiegészítésére az önkormányzatok és intézményeik éltek a különböző pályázati lehetőségekkel és Európai Uniós források bevonásával.

A kulturális tevékenységek és szolgáltatások bevételei 2008. évben 21,8 milliárd forintra teljesültek, ami 86,3%-a az előző évinek. A térítési és szolgáltatási díjakból 2,9%-kal, míg a működési célra az államháztartásból kapott juttatásokból 3,2%-kal részesültek kevesebb bevételben a kulturális szolgáltatók. E hatásokat részben ellensúlyozta az EU-tól működési célra kapott támogatás összege, amely 31,0%-kal emelkedett az előző évhez képest és így 173,8 millió forintra teljesült.

Összességében a folyó működési bevételek 2007. évhez képest 13,2%-kal, 3,2 milliárd forinttal csökkentek, így 21,1 milliárd forintra teljesültek.

2007. évhez képest csökkent a felhalmozási célú tőkeműveletek bevételei és tőkejuttatások összege. A korábbi 1,0 milliárd forinttal szemben csupán 0,7 milliárd forintra teljesült. Az államháztartáson belülről felhalmozásra átvett összeg jelentősen csökkent, az előző évi 837,4 millió forintról 443,5 millió forintra. Emelkedtek viszont - 95,0%-kal - a tőkeműveletekből származó bevételek döntően a tárgyi eszköz értékesítések miatt, a 2007. évi 109,0 millió forintról 213,5 millió forintra.

Az ágazat kiadásai az előző évivel azonos szinten teljesültek, e célra 103,9 milliárd forintot fordítottak az önkormányzatok csakúgy, mint 2007-ben. A teljes ágazati kiadás jelentős részét 47,8%-át - 49,7 milliárd forintot - továbbra is a személyi juttatások és járulékai tették ki. E célra 1,6%-kal fordítottak többet az előző évinél. Dologi kiadásokra 35,1 milliárd forintot költöttek, 100,0 millió forinttal többet, mint az előző évben. A teljes kiadás részét képezi a támogatásokra és működési célú pénzeszközátadásokra - elsősorban állami vállalkozások folyó támogatására, valamint non-profit szervezetek működési célú támogatására - fordított 5,2 milliárd forint is, amely 8,3%-kal több az e célra történt 2007. évi felhasználásnál. A tőkejellegű kiadások és támogatások összege - ide tartoznak a felhalmozási célú pénzeszközátadások, a tárgyi eszköz beszerzések - az előző évihez képest 3,5%-kal kevesebb, 10,9 milliárd forintra teljesült. A teljes ágazat kiadásán belül a felhalmozási kiadások aránya csökkent 2008-ban, csupán 10,5%-os. Fejlesztésre, állagmegóvásra, beruházásra többnyire az ilyen célra kiírt pályázatokon elnyert összegeket tudták az önkormányzatok fordítani.

4.5. Az igazgatási feladatokat takaró általános közszolgáltatások funkcionális főcsoport bevétele 239,7 milliárd forint, amely 17,9%-kal magasabb az előző évinél.

A 2008. évi bevételek alakulásában szerepet játszott a térítési és szolgáltatási díj bevételek 10,6%-os emelkedése - 27,1 milliárd forintra - a támogatás értékű működési bevételek 53,1%-os növekedése, 24,8 milliárd forintra. E bevétel növekedés hatását csökkentette az EU-ból működési célra kapott juttatások 22,2%-os visszaesése 0,5 milliárd forintra, valamint az államháztartáson kívülről működésre kapott pénzeszközök 15,1%-os csökkenése 3,5 milliárd forintra.

A működési bevételek együttesen 9,0 milliárd forinttal magasabb - 84,7 milliárd forint - összegben teljesültek, mint 2007-ben.

A felhalmozási célokat szolgáló tőkeműveletek bevételei, és a tőkejuttatások összege a főcsoport teljes bevételének döntő többségét 64,7%-át jelentette 155,1 milliárd forinttal. Ez a bevétel 24,5%-kal magasabb az előző évinél.

Emelkedett az államháztartáson belülről nyújtott felhalmozási célú támogatás értékű bevételek - ezen belül a központi költségvetésből kapott támogatások - mértéke 58,6%-kal 74,7 milliárd forintra. E pozitív hatást nem rontotta jelentősen az EU-tól felhalmozási célra kapott juttatások 2,1 milliárd forintra történő csökkenése.

A kiadások 551,8 milliárd forintra teljesültek, ami 9,8%-os növekedést jelent 2007. évhez viszonyítva. A kiadásokon belül 49,4%-ot, 272,8 milliárd forintot a személyi juttatások és járulékai jelentettek, 7,3%-kal nagyobb összegben, mint 2007. évben. 2008-ban a teljes kiadás 26,4%-át fordították az önkormányzatok dologi kiadásokra, a korábbi évhez képest 20,0%-kal többet, összesen 145,8 milliárd forint összeggel. A tőkejellegű kiadások és támogatások e körben 3,7%-kal csökkentek, 84,9 milliárd forintról 81,8 milliárd forintra. Csökkent e kiadási típuson belül a tárgyi eszköz beszerzésre, valamint föld és immateriális javak felhalmozására fordított összeg, és az előző évivel közel azonos szinten maradt az államháztartáson kívülre (non-profit szervezeteknek, vállalkozásoknak) történő felhalmozási jellegű pénzeszköz átadás mértéke.

Az ágazaton belül jelentős változások történtek az építésügyi hatósági tevékenység területén.

A Kormány újraszabályozta az első fokú építésügyi hatóságként kijelölt új körzetközpont és nem körzetközpont önkormányzatok besorolását és ehhez illeszkedett a finanszírozási konstrukció is.

A finanszírozási konstrukció változásával az építésügyi igazgatás támogatása a feladatarányos kiadások hangsúlyosabb elismerése felé tolódott el, valamint a térségi normatíva bevezetésével erősödött a körzetközpontok szerepe. Az építésügyi igazgatási feladatok ellátására szolgáló előirányzat összességében 734,0 millió forinttal, 44,8%-kal magasabb 2008-ban mint 2007-ben volt.

A körjegyzőségek működésének finanszírozása változatlan, előirányzata viszont összességében 757,5 millió forinttal emelkedett 2007-hez képest, ami a körjegyzőségek számának növekedésére vezethető vissza.

A társadalmi-gazdasági és infrastrukturális szempontból elmaradott, illetve súlyos foglalkoztatási gondokkal küzdő települési önkormányzatok feladataihoz kapcsolódó finanszírozási rendszer követte a 2007. évben kialakult szabályozást. A kedvezményezett települések 2007. január 1-jétől hatályos körét a társadalmi-gazdasági és infrastrukturális szempontból elmaradott, illetve az országos átlagot jelentősen meghaladó munkanélküliséggel sújtott települések jegyzékéről szóló 240/2006. (XI. 30.) Korm. rendelet tartalmazta.

4.6. A helyi önkormányzati hivatásos tűzoltóságok 2008. évi bevételei 1,6 milliárd forintra teljesültek, 18,3%-kal magasabban az előző évinél. A teljes bevétel legnagyobb részét, 73,5%-át a folyó bevételek és folyó juttatások 1,1 milliárd forintos összege tette ki. Ezen belül a térítési díj bevételek 15,6%-os növekedéssel, 982,5 millió forinttal járultak hozzá. A tőkeműveletek, és tőke juttatások bevételének összege 33,5%-kal emelkedett, így 314,3 millió forintra teljesült.

A kiadások 12,0%-ban emelkedtek és 43,6 milliárd forintra teljesültek. A teljes kiadás belső szerkezetét tekintve a személyi juttatások és járulékai mérsékelt emelkedése jellemző 8,7%-kal, 36,0 milliárd forintos teljesítéssel. A dologi kiadásokra fordított összeg szintén 8,7%-os növekedést mutat. (5,0 milliárd forint). A tőkejellegű kiadások és támogatások 97,8%-kal növekedtek, 1,8 milliárd forintra teljesültek. Ezen belül a nagy értékű tárgyi eszköz beszerzésére, felújítására kétszer annyit (1,2 milliárd forint) fordítottak 2008-ban mint egy évvel korábban. A felhalmozási célra történt pénzeszköz átadások 21,5%-kal növekedtek és így 138,1 millió forintra teljesültek a korábbi 113,7 millióval szemben.

A helyi önkormányzati hivatásos tűzoltóságok a költségvetési törvény 8. számú mellékletében megjelenő támogatása szabályozásának változatlanul alapvető jellemzője volt, hogy a normatív kötött elemek együttesen szolgálták a tűz elleni védekezésről, a műszaki mentésről és a tűzoltóságról szóló 1996. évi XXXI. törvényben előírt feladat ellátását. A támogatási összegek a létszámot tekintve jogszabályhoz, a dologi kiadásokat tekintve pedig felméréskori fordulónap tényállapotához kötődtek.

A költségvetést megalapozó mutatószám felmérés eredményének megfelelően e célra 35, 4 milliárd forint állt rendelkezésre, közel 2,0 milliárd forinttal több mint 2007-ben. A többlet a készenléti szolgálattal rendelkező hivatásos önkormányzati tűzoltóságokat a személyi juttatásokhoz illették meg a szolgálatteljesítési idő csökkentése érdekében 2007. év folyamán felvett és kiképzett tűzoltók béréhez és járulékaihoz.

A támogatás elszámolása a normatív kötött támogatásoknak megfelelő eljárás alapján a költségvetési évben vállalt kötelezettségek valamint jogszerűen elszámolt kiadások figyelembevételével történik.

A tűzvédelemmel kapcsolatos feladatok ellátását szolgálta továbbá a központosított előirányzatok között a helyi önkormányzati hivatásos tűzoltóságok kiegészítő támogatása jogcím 2,1 milliárd forintos előirányzata is. A támogatást a készenléti szolgálattal rendelkező hivatásos önkormányzati tűzoltóságot fenntartó helyi önkormányzatok a szolgálatteljesítési idő csökkentéséhez vehették igénybe, így 2008-ban megvalósulhatott a jogszabályban előírt 48 órás heti munkaidő.

XI. Európai Unióval kapcsolatos programok

I. Strukturális támogatások

1. Az I. Nemzeti Fejlesztési Terv előirányzatai és azok teljesülése

A 2008. évi eredeti kiadási előirányzat 99,6 milliárd forint volt, amelyből 62,8 milliárd forint volt az uniós forrás, valamint 36,8 milliárd forint a kapcsolódó költségvetési támogatás. A ténylegesen felhasznált (kifizetett) összes forrás 116,8 milliárd forint volt, ebből 101,6 milliárd forintot tett ki az uniós támogatás.

Az I. NFT végrehajtásában 2008. december 31-ig elért pénzügyi eredmények az alábbiakban foglalhatóak össze:

- A pályázati kiírások 2004. januári megjelenésétől összesen több mint 42 000 db projekt javaslat érkezett be, 2008-ban azonban már csak minimális számú, hiszen csak kevés pályázati ablak volt nyitva.

- Ennek megfelelően a támogatói döntések meghozatala, majd a támogatási szerződések megkötése is javarészt lezárult 2006-ban, és 2008 végére szinte a teljes - többlet kötelezettségvállalással megemelt - keretre megtörtént a szerződéskötés. A kötelezettségvállalások értéke az év végén mintegy 731,9 milliárd forint volt, ami - a többlet-kötelezettségvállalási lehetőségek miatt - a három éves keret 110,1%-a. Ebből - az operatív programok életútjának megfelelően - csupán mintegy 19 milliárd forint kötelezettségvállalásra került sor 2008-ban.

- A hatályba lépett támogatási szerződések értéke meghaladta a 724 milliárd forintot, a hároméves keret mintegy 109%-át. A 2008-ban megkötött szerződések összértéke 14 milliárd forint volt.

- A kifizetett támogatás az év végére elérte a 676 milliárd forintot, ami a hároméves keret több mint 100%-a.

Összességében elmondható, hogy az operatív programok végrehajtása jó ütemben haladt. Ugyanakkor a pénzügyi válságra tekintettel az Európai Bizottság az eredeti 2008. december 31-ei zárási határidőt meghosszabbította 2009. június 30-áig, így még 2009. évben is teljesíthetőek az I. NFT-hez kapcsolódó kifizetések.

2. Kohéziós Alap előirányzatai és azok teljesülése

A 2008. évi eredeti kiadási előirányzat 168,1 milliárd forint volt, amelyből 92,6 milliárd forint volt az uniós forrás és 75,5 milliárd forint a költségvetési támogatás. A 2008. évi teljesítés 107,4 milliárd forintot ért el, melyből 43,6 milliárd forintot tett ki az uniós forrás.

A Kohéziós Alapból támogatott projektek az alábbi eredményeket érték el 2008. december 31-ig:

- A kiviteli szerződéssel való lekötés közlekedési projekteknél a várható összköltség EU támogatási részének 82%-át, környezetvédelmi projekteknél pedig a 75%-át érte el.

- A közlekedési szektorban a Kohéziós Alap támogatási keret 64%-át, a környezetvédelmi szektorban pedig 53%-át fizették ki az elvégzett teljesítményekkel arányosan a kivitelezők részére.

- A kifizetett támogatásoknak az Európai Bizottság felé való elszámolása eredményeképpen 2008-ban összesen 79,3 millió euro támogatás átutalására került sor.

A közlekedési szektorban 2008-ban minden nagyobb összegű szerződéskötés megtörtént. Emellett Bizottsági Határozat módosításokat is kezdeményeztünk, annak érdekében, hogy a még eddig felhasználásra nem került összegek jelentős részét is le tudjuk szerződni 2009-ben kb. 30 millió eurónak megfelelő összeg tekintetében. Az intézményrendszeri erőfeszítések ellenére 2008-ban a realizált kifizetések az eredeti kiadási előirányzathoz képest csak 79%-ban teljesültek, mivel sok számla kifizetése átcsúszott 2009-re. Ennek oka elsősorban az, hogy a kifizetési folyamat sok szereplőt tartalmaz, és ebből kifolyólag sok időt vesz igénybe. A 2008-as év során 1 db közlekedési projekt zárása kezdődött el.

A környezetvédelmi projekteknél az eredeti előirányzat 51%-a teljesült, a következők miatt. Bizonyos projektek esetében az önerő hiánya késleltette a számlák kifizethetőségét, mivel a támogatás lehívása csak akkor történhet meg, amikor a kedvezményezett saját forrása a lebonyolítási számlán rendelkezésre áll. Emellett a közbeszerzési eljárások néhány esetben eredménytelenül zárultak, illetve az eredményes eljárások megtámadása is több esetben a projekt csúszásához vezetett. A szükséges szerződésmódosításokat sok esetben a vitás jogi kérdések miatt csak jelentős késéssel lehetett jóváhagyni. Volt olyan projekt, ahol az állami tulajdonú földekkel kapcsolatos elidegenítési és terhelési tilalom bejegyzésének elhúzódása vezetett az előleg késedelmes kifizetéséhez. Sok projekt esetében maradt felhasználható összeg, ennek elköltését az Európai Bizottság támogatja. Ugyanakkor a maradványösszegek felhasználására indított Bizottsági Határozat módosítások dokumentumainak elkészítése általában nehézkes és lassú, a Bizottság kérdéseire adandó válaszok kidolgozása hónapokat vesz igénybe. Ez jelenleg még nem okoz késést a kifizetésekben, de később a projektek zárásakor már jelentős csúszás halmozódhat fel.

3. Az Új Magyarország Fejlesztési Terv előirányzatai és azok teljesülése

A 2008. évi eredeti kiadási előirányzat 392,7 milliárd forint volt, amelyből 335,4 milliárd forint volt az uniós forrás és 57,2 milliárd forint a költségvetési támogatás, mely utóbbi összeg tartalmazta a Munkaerőpiaci Alaptól átvett forrást is. A 2008. évi teljesítés 125 milliárd forintot ért el, melyből 94,4 milliárd forintot tett ki az uniós forrás.

Magyarország a 2007-2013-as pénzügyi időszakra 15 operatív programot (OP) nyújtott be az Európai Bizottság részére, amely azokat 2007. szeptember 13-ig elfogadta. Az akcióterveket - amelyekben két évre előre az OP-k végrehajtásának a tervezése történik - a Kormány jóváhagyta, az OP-k végrehajtását felügyelő monitoring bizottságok alakuló ülésüket megtartották, így az ÚMFT végrehajtása 2007-ben indulhatott. A megvalósítás első évében a támogatási konstrukciók indításán, vagyis a pályázati kiírások meghirdetésén, a kiemelt projektek Kormány általi elfogadtatásán volt a hangsúly, 2008-ban már a szerződéskötések és kifizetések is tömegessé váltak.

A 2007. évi kifizetési adatok után a 2008. évi adatok is elmaradtak a tervezettől, de az előző évhez képest jelentős növekedés történt. Amennyiben a XIX. Uniós fejlesztések fejezetből teljesített kiadásokhoz hozzátesszük a 4-es metró és az M7 autópálya más fejezetből teljesített - de ÚMFT finanszírozásba bevont - kifizetéseit, a 2008. évi kiadás mintegy 189 milliárd forintot tesz ki.

Az NFT I.-től eltérően az ÚMFT-ben visszatérítendő támogatási lehetőséget biztosító konstrukciók is helyet kaptak (mikro- és kkv-hitel jellegű pénzügyi eszközök). A hét év alatt rendelkezésre álló mintegy 200 milliárd forintból 2008. végéig több mint 90 milliárd forintot ítéltek meg a pénzügyi közvetítők felé, és 65 milliárd forintot szerződtek le velük. Az ügyféllel kötött ügylet révén viszont csak 3,7 milliárd forint lett kifizetve (a 2007. évi 1,2 milliárd forint után).

2008 során a legtöbb OP esetén az első kifizetési igénylések Európai Bizottságnak való elküldésére is sor került.

Bár Magyarország a tervezéssel, programozással és a pályázatok indításával előkelő helyet foglal el az uniós tagországok között, a kifizetések folyósítása a tervezetthez képest csak később indult meg. A költségvetésben megtervezett kiadási és bevételi előirányzatok a folyósítások korábbi indulásával számoltak, ebből következik, hogy a teljesítési adatok jelentősen elmaradtak a tervezettől.

4. Egyéb strukturális támogatások előirányzatai és azok teljesülése

A határmenti együttműködést támogató INTERREG és Európai Területi Együttműködés programok 2008. évi eredeti kiadási előirányzata 13,2 milliárd forint volt, amely 9,7 milliárd forint uniós forráshoz 3,5 milliárd forint hazai társfinanszírozási részt biztosított. A 2008. év folyamán ezen programokra összesen 6,8 milliárd forint került kifizetésre, amelyből 6,3 milliárd forintot tett ki az uniós forrás.

Az INTERREG Közösségi Kezdeményezés Program a 2007-2013-as időszakban a kohéziós politika önálló célkitűzése lett Európai Területi Együttműködés (ETE) néven. A határmenti és transznacionális operatív programok túlnyomó többsége 2007 nyarán került benyújtásra az Európai Bizottsághoz, és többségüknek a jóváhagyása 2007 során megtörtént. Az IPA (Előcsatlakozási Támogatási Eszköz, Horvátország és Szerbia tekintetében) programok Európai Bizottság általi elfogadására 2008 márciusában került sor. A két körös pályázati kiírások időbeli elhúzódása miatt a kifizetések jelentősen elmaradtak a tervezettől. A 2004-2006. közötti INTERREG programok esetében az előirányzatok felhasználásánál a célkitűzés a minél magasabb arányú kifizetés volt tekintettel arra, hogy a programok lezárásának végső határideje 2008. december 31.

Az esélyegyenlőség elősegítését célzó EQUAL program megvalósítására 2008-ban 1,6 milliárd forint állt rendelkezésre (1,1 milliárd forint uniós forrás és 0,5 milliárd forint hazai társfinanszírozás). A ténylegesen teljesített kifizetési összeg 1,4 milliárd forint volt, az elszámolt uniós forrás - a korábban megelőlegezett uniós támogatás megtérülése miatt - 2,5 milliárd forintot tett ki.

Az EQUAL Közösségi Kezdeményezés kifizetési sebessége a programindítás óta jelentősen felgyorsult, amely a forrásfelhasználás mértékét is pozitív irányba befolyásolta. Az abszorpció növelésére tett intézkedések eredményesnek bizonyulnak. Az abszorpciós ráta növelése céljából 2008. december végén az NFÜ elnöke hivatalos levélben kérte az Európai Bizottságot, hogy engedélyezze az EQUAL Közösségi Kezdeményezés elszámolhatósági határidejének 2009. június 30-ra történő módosítását.

II. Vidékfejlesztési támogatások

1. Az I. Nemzeti Vidékfejlesztési Terv előirányzatai és azok teljesülése

A 2008. évi eredeti kiadási előirányzat 9,4 milliárd forint volt, a teljesítés 9,9 milliárd forintot ért el.

Tekintve, hogy az uniós szabályok értelmében az NVT keret utolsó 5%-a csak a program teljes lezárása után kerül megtérítésre (várhatóan 2009. végén), a fenti összeg teljes egészében költségvetési forrásból került biztosításra. A Nemzeti Vidékfejlesztési Terv kifizetései október 15-ével lezárultak, a kifizetett támogatások megoszlása a következő volt.

A legnagyobb arányú kifizetés az Agrár-környezetgazdálkodási jogcím különböző célprogramjaiban történt. A kifizetések 41,4%-a, 4,1 milliárd forint került a gazdálkodókhoz ezen intézkedés alatt, ami megfelel a Programban megfogalmazott céloknak (környezetvédelem, okszerű tájhasználat). Így hozzávetőlegesen 24 ezer gazdálkodó mintegy 1,5 millió hektáron valósítja meg a környezet védelmét szem előtt tartó gazdálkodási formák valamelyikét.

A Mezőgazdasági területek erdősítése jogcímre a források közel 19,7%-a, mintegy 2 milliárd forint jutott. Ez - hasonlóan az agrár-környezetvédelemhez - szintén jelentősen hozzájárul a programcélok megvalósulásához és az ország mezőgazdasági szerkezetváltásához.

Az EU követelményeknek való megfelelés támogatása intézkedés kifizetései a fennmaradó NVT források 35,1%-át, 3,5 milliárd forint tették ki. A viszonylag nagyarányú kifizetés az állattartó telepek beruházásainak utolsó ütemére eső kifizetéseknek és a jövedelempótló támogatások kifizetésének tudható be.

A Technikai segítségnyújtás és a Félig önellátó gazdaságok támogatása intézkedések közel azonos súllyal (2,7% - 1,06%) szerepeltek a 2008. évi kifizetésekben.

Az NVT kötelezettségvállalásainak csökkenése 2008-ban a támogatási szerződéses visszalépésekből adódik. Az NVT 2004-2006. évi keretének többlet kötelezettségvállalásai a 1320/2006/EK Rendelet értelmében az Európai Mezőgazdasági Vidékfejlesztési Alapból finanszírozhatók.

2. Az Új Magyarország Vidékfejlesztési Program előirányzatai és azok teljesülése

A 2008. évi eredeti kiadási előirányzat 121 milliárd forint volt, amelyből 89,6 milliárd forint volt az uniós forrás és 31,3 milliárd forint a költségvetési támogatás. A 2008. évi teljesítés 84,8 milliárd forintot ért el, melyből 73,7 milliárd forintot tett ki az uniós forrás.

A tervezettnél alacsonyabb felhasználás oka a 2007. évben induló programok elfogadásának késedelme, illetve az utófinanszírozás. A felhasználást befolyásolta, hogy a hitel- és pénzügyi válság következtében az agrárvállalkozók hitelhez jutása megnehezült, így a beruházási projektek megvalósítása lassult.

A 2007-2008. évben a tervezett 58 jogcímből 32 jogcím került meghirdetésre.

Az I. tengelyen belül néhány kivételtől eltekintve az összes meghatározó támogatási konstrukció elindult (állattenyésztés, kertészet, növénytermesztés, gépbeszerzés, öntözés, élelmiszeripar, fiatal gazda, szaktanácsadás). Az Európai Mezőgazdasági Vidékfejlesztési Alapból (EMVA) támogatott új intézkedésekre jóváhagyott támogatási kérelmek száma 22 957 darab, a kötelezettségvállalás teljes összege 386,5 milliárd forint. Az NVT-ből áthúzódó kötelezettség állománya 2,6 milliárd forint, így az I. tengelyen a kötelezettségvállalás összege 389,1 milliárd forint.

A II. tengelyen belül a 2007. évben meghirdetett és benyújtott támogatási kérelmek alapján, a hegyvidéki területeken kívüli hátrányos helyzetű területek mezőgazdasági termelőinek nyújtott kifizetések (KAT), a mezőgazdasági földterület első erdősítése (MgTE), illetve a Natura 2000 gyepterületeken történő gazdálkodáshoz nyújtandó kompenzációs támogatás (Natura gyep) intézkedések esetében kifizetésre is sor került 2008. évben. 2008. évben az erdészeti potenciál helyreállítása (EP helyreállítás) intézkedés került meghirdetésre. Az EMVA-ból támogatott új intézkedésekre jóváhagyott támogatási kérelmek száma 1 693 darab, a kötelezettségvállalás összege 13,8 milliárd forint. Az NVT-ből áthúzódó kötelezettség állománya 144,8 milliárd forint, így a II. tengelyen a kötelezettségvállalás összege 158,6 milliárd forint.

A III. tengelyen belül 2007. évben került meghirdetésre a készségek elsajátítása intézkedés, melynek keretében kiválasztásra kerültek azon jogcímbirtokosok, melyek Helyi Vidékfejlesztési Irodák (HVI) létesítésére nyújthattak be pályázatot. A támogatási jogcím keretében kiválasztott HVI-k esetében már 2007-ben megkezdődhettek a kifizetések. A III. tengelyen belül 2008. évben folytatódó és újonnan meghirdetett intézkedések száma 6 darab. A jóváhagyott támogatási kérelmek száma 1 259 darab, a kötelezettségvállalás összege 11,7 milliárd forint.

A IV. tengely, a LEADER Program kiemelt fejlesztési iránya a nemzeti fejlesztési irányokkal összhangban a vidéki foglalkoztatás bővítése, a tevékenységek diverzifikálása és a helyi közösségek fejlesztése. A LEADER program megvalósítására 96 db helyi közösség előzetes elismerést kapott 2007-ben az Irányító Hatóság által, 2008-ban LEADER Helyi Akciócsoport minősítést kaptak, ezáltal jogosulttá váltak a Helyi Vidékfejlesztési Stratégia (HVS) megalkotására. A LEADER Helyi Akciócsoportok 2008-ban az elindult 4 db nem horizontális intézkedés végrehajtásában működtek közre, munkaszervezetükön keresztül.

A Technikai segítségnyújtás intézkedés esetében összesen 176 db támogatási kérelem került benyújtásra. Ezen támogatási kérelmek közül 2008-ban 165 db részesült pozitív elbírálásban, a kötelezettségvállalás összege 14,4 milliárd forint.

3. Halászati Operatív Program

A 2008. évi eredeti kiadási előirányzat 1 200,0 millió forint volt, amelyből 900,0 millió forint volt az uniós forrás és 300,0 millió forint a költségvetési támogatás. Az Európai Bizottság C(2008) 4684 sz. határozatában 2008. szeptember 8-án hagyta jóvá az Európai Halászati Alapból származó közösségi támogatással összefüggő magyarországi operatív programot, ezért az előirányzatból 2008-ban teljesítés nem történt.

III. A Schengen Alap előirányzatai és azok teljesülése

Mivel a program alapvetően 2007. végével lezárult, eredeti előirányzat nem került betervezésre. Egyes áthúzódó tételek teljesítésére a korábbi évek maradványaiból 0,6 milliárd forint került kifizetésre.

IV. A PHARE programok és az Átmeneti támogatás előirányzatai és azok teljesülése

A 2008. évi eredeti kiadási előirányzat 1,1 milliárd forint volt, amelyből 0,8 milliárd forint volt az uniós forrás és 0,3 milliárd forint a költségvetési támogatás. A 2008. évi teljesítés 4,4 milliárd forintot ért el, melyből 2,5 milliárd forintot tett ki az uniós forrás.

Az Átmeneti Támogatás célja a közösségi jogszabályok végrehajtása és érvényesítése terén a tagállamok igazgatási kapacitásainak fejlesztése és megerősítése, valamint a bevált gyakorlatok kölcsönös cseréjének előmozdítása.

A 2004. évi allokációból finanszírozott projektek keretében megvalósuló tevékenységek 2007. november 30-ig befejeződtek, számos képzés, tagállami tapasztalatcsere, szoftverfejlesztés és eszközbeszerzés valósult meg. A 2004-es programok teljesítési határideje 2007. november 30. volt, egyetlen projekt esetében 2007. december 15. A pénzügyi teljesítésre 6 hónap állt rendelkezésre, ezért 2008. május 31. és június 15. volt a programok záró időpontja.

A 2005. évi keretből támogatott projektek utolsó szerződéseit 2007. december 15-ig kellett megkötni, ezen határidőre a keret 90,6%-a került lekötésre. A több mint 9%-os elmaradás oka, hogy a közbeszerzési eljárások keretében a tervezettnél kisebb ajánlati árak érkeztek. Ennek ellenére az eredeti támogatási cél ezen lekötési arány mellett is várhatóan megvalósul.

A 2006. évi keretből támogatott projektek utolsó szerződéseit 2008. december 15-ig kellett megkötni, ezen határidőre a keret 83,06%-a került lekötésre. A 16,94%-os elmaradás oka, hogy az Oktatási Minisztérium „2006/018-176.03.02 Felsőoktatási intézményi kapacitásfejlesztés a Bolognai követelményekkel kapcsolatban” projektje nem valósult meg.

V. Egyéb európai uniós támogatások előirányzatai és azok teljesülése

Az egyéb, európai uniós tagságunkhoz köthető támogatások 2008. évi eredeti kiadási előirányzat összesen 15,0 milliárd forint volt, amelyből 8,3 milliárd forint volt az uniós forrás és 6,7 milliárd forint a költségvetési támogatás. A 2008. évi teljesítés 11,9 milliárd forintot ért el, melyből 4,3 milliárd forintot tett ki az uniós forrás.

Ezen támogatások közül összegükben a legjelentősebbek az ún. TEN-T programok (közlekedési, energetikai és távközlési hálózatok fejlesztése) és a Norvég Alap támogatásai, mely programok eredeti tervezett kiadása az összes egyéb uniós kiadás mintegy kétharmada volt. Alapvetően tehát ezen programok megvalósításának elhúzódása magyarázza az egyéb európai uniós kiadások alacsonyabb teljesülését.

XII. Törvényekben előírt beszámolási és tájékoztatási kötelezettségek

1. Költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatai körében a 2008. évi költségvetési törvényben meghatározott előirányzatok módosításáról és átcsoportosításáról 2008-ban - az Országgyűlés, a Kormány, a fejezetek és az intézmények jogkörében - a következő döntések születtek:

1.1. Országgyűlés hatáskörében

A Magyar Köztársaság 2008. évi költségvetéséről szóló 2007. évi CLXIX. törvény módosításra került a Magyar Köztársaság minisztériumainak felsorolásáról szóló 2006. évi LV. törvény módosításáról szóló 2008. évi XX. törvényben, melynek 2. § (6) bekezdése felhatalmazta a Kormányt, hogy a költségvetési törvény keretei között e törvény, valamint a miniszterek feladatkörének változásáról szóló kormányrendeletek végrehajtásához szükséges fejezetek közötti előirányzat átcsoportosításokat elvégezze. Ezen átcsoportosításokat a 2067/2008. (V. 31.) Korm. határozattal, 2071/2008. (VI. 6.) Korm. határozattal és 2099/2008. (VII. 24.) Korm. határozattal valósították meg.

A Magyar Köztársaság 2007. évi költségvetésének végrehajtásáról szóló 2008. évi LXXVIII. törvény is módosította a 2008. évi költségvetési törvényt. Ennek 11. § (3) bekezdése szerint az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése alapján az érintett egyházak a XX. Oktatási és Kulturális Minisztérium fejezet, 11. cím, 39. alcím, 6. Átadásra nem került ingatlanok utáni járadék jogcímcsoport előirányzata emelésével 146,1 millió forint pótlólagos támogatásra váltak jogosulttá 2008-ban.

A 2008. évi XCIII. törvény a 2008. évi költségvetési törvényt új 8/A. §-sal egészítette ki. E szerint a pénzügyi közvetítőrendszer stabilitásának fenntartása érdekében a pénzügyminiszter - a Kormány előzetes jóváhagyásával - a Magyar Köztársaság területén székhellyel rendelkező hitelintézetben a Magyar Állam nevében és javára részesedést és egyéb befolyást szerezhet. A pénzügyi stabilitási célú részesedés-szerzést célzó kifizetés teljesítésére a pénzügyminiszter eredetileg 2009. február 28-ig kapott felhatalmazást, amelyet az Országgyűlés a 2009. évi XVII. törvénnyel 2009. december 31-re módosított. A kifizetés összege legfeljebb 300 milliárd forint lehet, melyet 2008. évben (és 2009. évben is) a XLIII. Az állami vagyonnal kapcsolatos bevételek és kiadások fejezet felhalmozási jellegű kiadásai között kell elszámolni. 2008. évben ilyen kifizetés nem történt.

A 2008. évi költségvetési törvény 5. sz. melléklete 19. pontjában foglaltak alapján 0,1 milliárd forint került átcsoportosításra a IX. Helyi Önkormányzatok Támogatásai fejezet Központosított előirányzataiból (Egyes szociális szolgáltatások kiegészítő támogatása) az SZMM fejezetbe, hasonló céllal, szociális szolgáltatások kiegészítő támogatására.

Fenti módosítások összességükben 146,1 millió forint kiadási előirányzat-növekedést okoztak.

1.2 A Kormány hatáskörében

A Kormány hatáskörű döntések eredményeként a kiadási oldalt érintően összességében 19,4 milliárd forint összegű előirányzat-növelés történt, a bevételi előirányzatok 81,1 millió forintos emelése mellett.

Jelentősebb módosítások voltak:

A 2008. évi költségvetési törvény központi egyensúlyi tartalék címén eredetileg 20 milliárd forintot irányzott elő. A 2008. évi költségvetési törvény 52. § (3) bekezdése szabályozta e tartalék felhasználását. E szerint a Kormány feladata, hogy a költségvetési és gazdasági folyamatok függvényében döntsön a központi egyensúlyi tartalék felhasználásáról. A törvényi előirányzat teljes mértékben felhasználásra került [2177/2008. (XII. 18.) Korm. határozat], melyet részleteiben a központi egyensúlyi tartalékról szóló fejezet illetve melléklet tartalmaz.

A 2008. évi költségvetési törvény fejezeti egyensúlyi tartalék címén összesen 88,8 milliárd forintot irányzott elő a fejezetek költségvetéseiben. A költségvetési törvény 52. § (1) és (2) bekezdése szabályozta e tartalék felhasználását. Ezek szerint - az I-VI., a VIII., a XXX. és a XXXIII. fejezetek kivételével - a fejezetek költségvetésében jóváhagyott fejezeti államháztartási tartalék előirányzata a Kormány engedélyével, az általa meghatározott célra használható fel, a kiadások alakulására és a bevételek várható teljesítésére figyelemmel. (Az előbb említett fejezetek esetében pedig a tartalék saját hatáskörben volt felhasználható, a bevételeik teljesítése esetén, továbbá ha a működőképesség fenntartása, a megkezdett beruházások, felújítások készültségi foka azt indokolta.) A fejezeti egyensúlyi tartalék előirányzatából az év folyamán összesen 88,7 milliárd forint került felhasználásra, ebből a Kormány határozataival összesen 84,3 milliárd forint elköltését engedélyezte. E témáról részletesebben a fejezeti egyensúlyi tartalékról szóló fejezet, illetve melléklet számol be.

A központi költségvetés általános tartalékának 2008. évi törvényi előirányzata 46,7 milliárd forintot, a kormányhatározattal növelt előirányzat pedig 51,7 milliárd forintot tett ki. A tényleges felhasználás 2008-ban 49,7 milliárd forint volt, mellyel részleteiben az általános tartalék felhasználásáról szóló fejezet, illetve melléklet foglalkozik.

Az Áht. 38. § (1) bekezdése szerint a céltartalékokkal a Kormány rendelkezik, ha azt a költségvetési törvény másként nem szabályozza. A 2008. évi költségvetési törvény céltartalékai a következők voltak: Különféle személyi kifizetések jogcím-csoport, Központi teljesítményösztönzési és -értékelési keret jogcím-csoport, Központi költségvetési szervek bérleti díjának fedezete jogcím-csoport.

A Különféle személyi kifizetések jogcím-csoport és a Központi teljesítményösztönzési és -értékelési keret jogcím-csoport felhasználási céljait, az ebből részesíthetők körét, az ebből fakadó feladatokat, jogosítványokat a költségvetési törvény 4. és 5. §-a, valamint az 51. § (3) bekezdése szabályozta. A központi költségvetés Különféle személyi kifizetések jogcím-csoport 2008. évi előirányzata 133,6 milliárd forint volt, melyből az előirányzatot túllépve az év folyamán 154,7 milliárd forint összegben történtek kifizetések. A Központi teljesítményösztönzési és -értékelési keret jogcím-csoport 2008. évi előirányzataként a költségvetés 12 milliárd forintot tartalmazott, melyből 2,6 milliárd forintos összegben történtek kifizetések. Ezekről részletesebben a céltartalékokról szóló fejezet illetve melléklet számol be.

Az állami tulajdonú ingatlanok használatáért fizetendő díj biztosítására szolgáló „Központi költségvetési szervek bérleti díjának fedezete” jogcím-csoport (előirányzata: 18 milliárd forint) felhasználását a 2008. évi költségvetési törvény 8. § (1) és (2) bekezdése szabályozta. Itt a Kormány arra kapott felhatalmazást, hogy a megkötendő bérleti szerződések szerinti fizetési kötelezettségek teljesítéséhez szükséges kiadási előirányzatot az érintett fejezetekhez átcsoportosítsa. 2008. évben a bérleti szerződések megkötésére nem került sor, így nem kellett rendelkezni a bérleti díj fedezetéről sem. A bérleti díjjal kapcsolatos beszámolót a VII. Az állami vagyon kezelése fejezet, 1. Az állami vagyonnal kapcsolatos bevételek és kiadások, az MNV Zrt. 2008. évi vagyonkezelési tevékenysége című pontja tartalmazza.

1.3 A fejezet és az intézmény hatáskörében

A fejezeti hatáskörben elvégzett átcsoportosítások 2008-ban kiadási oldalon összességében 474,6 milliárd forintot tettek ki, intézményi hatáskörben pedig 313,3 milliárd forint előirányzat-növekedést eredményeztek. A bevételeket érintő átcsoportosítások e két jogkörben 195,6 milliárd forint, illetve 201,1 milliárd forint előirányzat-emelkedéssel jártak. Ezekről a fejezeti indokolás kötetekben található részletes felvilágosítás.

2. Tartalék-előirányzatok

2.1. A központ költségvetés általános tartalékának felhasználása

A Magyar Köztársaság 2008. évi költségvetésében az Országgyűlés 46,7 milliárd forintban állapította meg a központi költségvetés általános tartalékának előirányzatát. Az Áht. 26. § (2) bekezdése értelmében az első félévben csak a tartalék előirányzat 40%-os mértékéig vállalható kötelezettség. Ez az összeg ebben az évben 18,7 milliárd forint volt, melyből 18,6 milliárd millió forint átcsoportosításáról hozott döntést a Kormány.

Az Áht. 26. § (4) bekezdése lehetőséget ad arra, hogy a fejezetek részére visszatérítési kötelezettség mellett lehessen a tartalékból átcsoportosítani, mely összeggel - az Egyéb vegyes bevételek számlájára történő befizetést követően - a Kormány az adott évi általános tartalék előirányzatát megnövelheti.

2008-ban két alkalommal hozott úgy határozatot a Kormány, hogy a támogatást visszapótlási kötelezettség mellett csoportosította át:

- Miniszterelnöki Hivatal (MeH), Önkormányzati Minisztérium (ÖM): összesen 4,5 milliárd forint a március 9-i országos ügydöntő népszavazás lebonyolításához [2008/2008. (II. 7.) Korm. határozat]

A visszafizetés határideje május 15. volt. A népszavazás lebonyolításának fedezete az ÖM fejezeti egyensúlyi tartalék előirányzatán 5000 millió forint összegben került megtervezésre, melyről - a negyedéves beszámolás rendjéhez igazodva - április végén dönthetett először a Kormány. A feladatok finanszírozásának megkezdéséig igen rövid idő állt rendelkezésre, az eredményes lebonyolítás érdekében a szükséges fedezetet az általános tartalékból biztosítani kellett. A visszapótlás fedezetét teremtette meg a fejezeti egyensúlyi tartalék, a Kormány az általános tartalék 2008. évi előirányzatát a visszafizetett 4470,0 millió forinttal megemelte [2074/2008. (VI. 27.) Korm. határozat].

- Honvédelmi Minisztérium (HM): 5,6 milliárd forint a Zrínyi Miklós Nemzetvédelmi Egyetem összevonásával kapcsolatos ingatlan beruházási, felújítási feladatokhoz [2103/2008. (VIII. 5.) Korm. határozat]

A visszafizetési határideje december 15. volt, azonban a 2177/2008. (XII. 18.) Kormány határozat eltekintett a visszafizetési kötelezettségtől, mivel a tárca költségvetése - figyelemmel a rendkívüli feladatokra - nem tette lehetővé az előirányzat visszapótlását. Ugyanakkor a HM a vagyonkezelésében lévő IX. kerület Üllői út 133-135. szám alatti ingatlan-együttest 5630 millió forint nettó értéken értékesítette, amely a vagyontörvénynek megfelelően a vagyon fejezet MNV értékesítési bevételek számlán került jóváírásra.

A Kormány további négy esetben nyújtott támogatást a tartalékból úgy, hogy a fel nem használt rész tekintetében visszapótlást írt elő:

- Országgyűlési Biztosok Hivatala (OBH): 0,2 milliárd forint a Jövő nemzedéke országgyűlési biztos működésének támogatásához.

Az OBH elszámolása alapján 53,4 millió forint összegű maradványát december elején visszafizette, az általános tartalék előirányzata ezen összeggel nem lett megemelve.

- Környezetvédelmi és Vízügyi Minisztérium (KvVM): 1 milliárd forint a Hernád, Tisza, Duna völgyében levonuló víz és környezeti kárelhárításhoz.

Az összeg teljes egészében felhasználásra került, maradvány nem képződött.

- Közlekedési, Hírközlési és Energiaügyi Minisztérium (KHEM): 0,5 milliárd forint a hosszú távú áramvásárlási szerződésekkel kapcsolatos többletköltségei fedezetére [2126/2008. (IX. 12.) Korm. határozat]

A határozat a fel nem használt rész tekintetében írt elő visszafizetési kötelezettséget. Az elszámolást követően a Magyar Energia Hivatal november 14-én 462,8 millió forintot fizetett vissza az Áht. szerint, mellyel az általános tartalék előirányzatát a Kormány 2177/2008. (XII. 18.) Korm. határozatával megemelte.

- Polgári Nemzetbiztonsági Szolgálatok, Önkormányzati Minisztérium, Igazságügyi és Rendészeti Minisztérium, Hivatásos Önkormányzati Tűzoltóságok, Pénzügyminisztérium: 3,5 milliárd forint a Legfelsőbb Bíróság 4/2007. KPJE határozata alapján a fegyveres szervek hivatásos állományú tagjait megillető juttatások finanszírozása érdekében.

A tárcák 76,8 millió forintot fizettek vissza a központi költségvetésbe, mellyel a tartalék előirányzatát a Kormány nem emelte meg.

A Kormány a 2103/2008. (VIII. 5.) Korm. határozattal - az előrehozott öregségi nyugdíj feltételeivel rendelkező köztisztviselők felmentéséhez kapcsolódó egyes kifizetésekre - nyújtott 7 milliárd forint támogatásra vonatkozóan ugyan nem írt elő visszatérítési kötelezettséget, azonban a fel nem használt rész 58,1 millió forint volt, mely összeget a az érintettek befizettek a központi költségvetésbe. Az általános tartalék előirányzata ezzel az összeggel nem lett megemelve.

A XLIII. az állami vagyonnal kapcsolatos bevételek és kiadások fejezet részére eredetileg 1,6 milliárd forint támogatást hagytak jóvá az Új Tulajdonosi Program tájékoztatási stratégiájához. Az időközben megváltozott pénzügyi és gazdasági folyamatok miatt a Programot a Kormány felfüggesztette [1069/2008. (XI. 12.) Korm. határozat], és az MNV Zrt. újabb fizetési kötelezettséget nem vállalt. A tényleges kifizetést figyelembe véve a 1081/2008. (XII. 17.) Korm. határozat módosította az eredeti határozatot oly módon, hogy az 1,6 milliárd forintot 135,9 millió forintra csökkentette.

Mindezekre tekintettel 4,9 milliárd forinttal emelte meg év közben a Kormány az általános tartalék előirányzatát, mely tartalmazza a MeH, ÖM 4,5 milliárd forintját, illetve a KHEM 0,5 milliárd forintját.

Alapul véve a Kormány döntéseit, és figyelemmel az átcsoportosításokról és visszapótlásokról szóló Kormány határozatokra éves szinten 1,9 milliárd forint a fel nem használt rész.

Az átcsoportosításokról készített táblázat az általános indoklás mellékletei között megtalálható.

A jelentősebb tételeket kiemelve, a különböző jogcímeken történő felhasználás összegét és előirányzathoz viszonyított arányát a következő táblázat szemlélteti:

 

 Fejezet

   FELHASZNÁLÁSOK JOGCÍME

 Átcsoporto- sított előirányzat összege millió forintban

 Átcsoporto- sítás az éves módosított előirányzat%-ában

 1.

 X. MeH

 Március 9-i országos ügydöntő népszavazás

 4 437,0

 8,6

 2.

 PNBSZ

 Védett kormányzati mobilrendszer kiépítése

 1 000,0

 2,0

 3.

 XI. ÖM

 Pekingi olimpián helyezést elért sportolók, szakemberek díjazása

 2 654,6

 5,1

 

 

 Március 9-i országos ügydöntő népszavazás

 33,0

 

 4.

 XII. FVM

 Közcélú vízgazdálkodási művek fenntartása

 500,0

 1,0

 5.

 XIII. HM

 Béketámogató műveletek keretében tartós külföldi szolgálatot teljesítők devizaellátmányának kiegészítése

 2 843,0

 5,5

 6.

 XIV. IRM

 Rendőrségi túlmunka (március 15., népszavazás)

 692,6

 1,3

 7.

 XVI. KvVM

 Hernád, Tisza, Duna völgyében árvíz

 1 005,0

 2,0

 8.

 XVIII. KüM

 Felkészülés a 2011. évi EU elnökségre

 2 560,4

 5,0

 9.

 XXI. EüM

 Pneumococcus elleni oltóanyag beszerzése

 2 400,0

 4,6

 10.

 OGY, AB, OBH, ÁSZ, MEH, FVM, IRM, NFGM, KvVM, KüM, OKM, EüM, PM, SZMM, GVH, KSH, MTA, NKTH 

 Öregségi nyugdíj feltételeinek változtatásából eredő többletkiadás a köztisztviselők felmentésével kapcsolatosan a helyi önkormányzatoknál és a központi költségvetésben

 6 969,2

 13,5

 11.

 

 Egyéb célokra

 24 644,3

 47,7

 

 

 Eredeti előirányzat:

 46 733,1

 

 

 

 MeH, ÖM, KHEM visszapótlása [2074/2008. (VI. 27.) Korm. hat., 2177/2008. (XII. 18.) Korm. hat.]: 

 4 932,8

 

 

 

 Év közben, Kormány határozattal módosított előirányzat:

 51 665,9

 100,0

 

 

 Átcsoportosítás összesen:

 49 739,1

 

 

 

 Maradvány:

 1 926,8

 3,7

2.2. A céltartalékok felhasználása

A költségvetési törvény a céltartalékok alcímen belül három jogcímcsoportot határozott meg:

- a különféle személyi kifizetéseket,

- a központi teljesítményösztönzése és -értékelési keretet, illetve

- a központi költségvetési szervek bérleti díjának fedezetét.

a) A költségvetési törvény a céltartalékból a különféle személyi kifizetésekre 133,6 milliárd forintot biztosított.

A különféle személyi kifizetésekre betervezett összeg szolgált

- a központi költségvetési szerveknél a feladatok változásával, a szervezetek, szervezet-rendszerek korszerűsítésével, a feladatellátás ésszerűsítésével megvalósuló, kiadás- és költségvetési támogatás-megtakarítást eredményező létszámcsökkentések személyi kifizetéseinek,

- az Európai Unió intézményeiben foglalkoztatott nemzeti szakértők meghatározott kiadásainak,

- a központi államigazgatási szerveknél, továbbá azok területi és helyi szerveinél a diplomás pályakezdő fiatalok munkatapasztalat-szerzése támogatásának,

- a prémiumévek programról és a különleges foglalkoztatási állományról szóló törvény szerinti munkáltatói kifizetések,

- a száz százalékban állami, illetve helyi önkormányzati tulajdonú 2006. december 31-én kht. vagy gt. formában működő egészségügyi szolgáltatók feladatellátást racionalizáló, 2007-2008. évi létszám-csökkentései személyi kifizetéseinek,

- a nem száz százalékban állami, illetve helyi önkormányzati tulajdonú, valamint az egyházak, alapítványok által fenntartott, kht. vagy gt. formában működő, a 2007-ben az Egészségbiztosítási Alap terhére pályázatot nyert egészségügyi szolgáltatók feladatellátást racionalizáló, 2007-2008. évi létszám-csökkentései személyi kifizetéseinek,

- a 2006-2008. évben elrendelt szervezeti és egyéb intézkedésekkel összefüggő - tervezettől eltérő - személyi kifizetések és az azokhoz kapcsolódó munkaadókat terhelő járulékok kifizetéseinek,

- a 2007. év után járó tizenharmadik havi illetmény egy részének külön törvény szerinti kifizetésének, valamint

- a közszférában dolgozók, továbbá az országgyűlési képviselők és az európai parlamenti képviselők részére a 2008. évben jogszabály alapján járó többlet személyi juttatások és az azokhoz kapcsolódó munkaadókat terhelő járulékok kifizetéseinek

részbeni, illetőleg teljes fedezetére.

Valamennyi jogcímen történt az év folyamán kifizetés.

A 2008. évi céltartalék felhasználása a különféle személyi kifizetésekre, jogcímenként:

 

 

 

 (millió forintban)

 Megnevezés

 Átcsoportosítás

 Visszarendezés

 Felhasználás

 A 2008. évi központi költségvetés céltartaléka terhére a központi költségvetési szervek létszámcsökkentési kiadásainak támogatásáról szóló 59/2008. (III. 26.) Korm. rendelet alapján

 7 226,3

 332,0*

 6 894,3

 Az Európai Unió intézményeiben nemzeti szakértőként foglalkoztatott köztisztviselők és a fegyveres szervek hivatásos állományú tagjai utáni támogatások igénylési rendjéről szóló 146/2005. (VII. 27.) Korm. rendelet alapján

 179,7

 0,0

 179,7

 A központi közigazgatási szerveknél, továbbá azok területi és helyi szerveinél alkalmazott ösztöndíjasok foglalkoztatója által igényelhető költségvetési támogatásról szóló 20/2005. (II. 11.) Korm. rendelet alapján

 138,4

 0,0

 138,4

 A prémiumévek programról és a különleges foglalkoztatási állományról szóló 2004. évi CXXII. törvény alapján

 3 133,9

 0,0

 3 133,9

 A közhasznú vagy gazdasági társasági formában működő, valamint az egyházak, alapítványok által fenntartott aktív fekvőbeteg-szakellátást biztosító egészségügyi szolgáltatók létszám-csökkentésének 2008. évi költségvetési támogatásáról szóló 86/2008. (IV. 15.) Korm. rendelet alapján

 74,9

 0,0

 74,9

 A központi költségvetési szerveknél 2006-2008. évben elrendelt szervezeti és egyéb intézkedésekkel összefüggő kiadások támogatásáról szóló 2144/2008. (X. 22.) Korm. határozat alapján

 4 721,9

 0,0

 4 721,9

 A költségvetési szerveknél foglalkoztatottak 2007. év után járó tizenharmadik havi illetménye 2008. évi részletének finanszírozásáról szóló 32/2008. (II. 21.) Korm. rendelet alapján

 70 365,9

 252,9

 70 113,0

 A közszféra területén dolgozók 2008. évi illetményemelésének és egyéb személyi célú kifizetéseinek támogatásáról szóló 49/2008. (III. 14.) Korm. rendelet alapján

 41 193,7

 94,2

 41 099,5

 A költségvetési szerveknél foglalkoztatottak 2008. évi eseti kereset-kiegészítéséről szóló 162/2008. (VI. 19.) Korm. rendelet, valamint a költségvetési szerveknél foglalkoztatottak 2008. évi eseti kereset-kiegészítésének második üteméről szóló 273/2008. (XI. 19.) Korm. rendelet alapján

 28 513,5

 206,1

 28 307,4

 Átcsoportosítás

 155 548,2

 Visszarendezés (fel nem használt támogatás)

 885,2

 Teljesülés

 154 663,0

 Előirányzat

 133 598,3

 Előirányzat túllépése

 21 064,7

 

 

 * A PM intézkedések 16,9 millió forinttal nagyobb összeg visszarendezését írták elő, azonban az OKM egyik intézménye a visszarendezést 2008-ban nem tudta végrehajtani, csak a maradvány-elszámolás keretében. Így az előirányzatok alakulása az intézkedések szintjén: visszarendezés 902,1 millió forint, teljesülés 154 646,1 millió forint, túllépés 21 047,8 millió forint.

Az előirányzat túllépése annak következménye, hogy a 28,3 milliárd forint összegű eseti kereset-kiegészítés kifizetésről csak az elemi költségvetés elfogadását követően született döntés, ennek megfelelően a céltartalék tervezésekor még nem vehették figyelembe. Ezt kis részben ellensúlyozták az egyéb jogcímeken a tervezettnél alacsonyabb támogatás-igénylések.

b) A központi teljesítményösztönzési és -értékelési keretre a költségvetési törvény 12 milliárd forintot különített el a céltartalékból, amelynek célja a központi költségvetési szerveknél foglalkoztatottak munka-teljesítményeinek elismerésére, mely a minisztériumi igazgatási címeknél, illetve egyes országos hatáskörű szerveknél került felhasználásra.

A 2008. évi céltartalék felhasználása a teljesítményösztönzési és -értékelési keretre, jogcímenként:

 

 

 

 (millió forintban)

 Megnevezés

 Átcsoportosítás

 Visszarendezés

 Felhasználás

 A köztisztviselői teljesítményértékelés és jutalmazás szabályairól szóló 301/2006. (XII. 23.) Korm. rendelet alapján

 2 366,4

 0,0

 2 366,4

 A összkormányzati projektről szóló 246/2007. (IX. 26.) Korm. rendelet alapján

 250,1

 0,0

 250,1

 Teljesülés

 2 616,5

 Előirányzat

 12 000,0

 Előirányzat maradványa

 9 383,5

A jelentős nagyságú előirányzat maradvány képződésének fő oka, hogy a gazdasági válság miatti takarékossági intézkedések keretében a Kormány az előirányzat korlátozott mértékű felhasználásról döntött.

c) A központi költségvetési szervek bérleti díjának fedezete jogcím-csoport - 18 milliárd forint összegű - előirányzata a vagyontörvény alapján az állami tulajdonú ingatlanok használata után fizetendő bérleti díj teljesítéséhez szükséges többlet előirányzatot biztosította. Felhasználására nem került sor.

A céltartalék eredeti előirányzata összesen 163,6 milliárd forint volt, a felhasználás 157,3 milliárd forintot tett ki. A jelentős, 6,3 milliárd forint összegű maradvány a különféle személyi kifizetések jogcím-csoporton történő 21,1 milliárd forintos túllépés, valamint a központi teljesítményösztönzési és -értékelési keret 9,4 milliárd forintos, illetve a központi költségvetési szervek bérleti díja keret 18,0 milliárd forintos megtakarításának egyenlegeként képződött. (E legutóbbi vagyon-bevétel kiesést is jelent.)

2.3. A fejezeti egyensúlyi tartalék és a központi egyensúlyi tartalék képzése, felhasználása

A Magyar Köztársaság 2008. évi költségvetéséről szóló 2007. évi CLXIX. törvény 52. §-a értelmében a fejezetek egyensúlyi tartaléka a Kormány engedélyével az általa meghatározott célra használható fel a kiadások alakulására és a bevételek várható teljesítésére figyelemmel. Az Országgyűlés a Kormányt hatalmazta fel a fejezeten belüli, a fejezetek, és az államháztartás alrendszerei közötti átcsoportosításra. Az I-VI. a VIII. és a XXX. és a XXXIII. fejezetek egyensúlyi tartalékukat saját hatáskörben csoportosíthatják át a bevételeik teljesítése, a maradványképzési kötelezettségük tartása esetén, továbbá ha a működőképesség fenntartása, a megkezdett beruházások, felújítások készültségi foka azt indokolja.

A fejezeti egyensúlyi tartalék éves előirányzata 88,8 milliárd forint volt.

Ebből az I-VI., a VIII. valamint a XXX. és XXXIII. fejezetek az összesen 4,5 milliárd forintnyi egyensúlyi tartalékukból az év során 4,5 milliárd forintot szabadítottak fel. Egyedül a Köztársasági Elnökség nem nyitotta meg előirányzatát.

A Kormány saját hatáskörben az alábbi döntéseket hozta, ami azt jelenti, hogy a rendelkezésére álló összeget 84,3 milliárd forint összegben mind átcsoportosította:

- 4 470 millió forint [2060/2008. (V. 15.) Korm. határozat]

- 3 000 millió forint [1040/2008. (VI. 19.) Korm. határozat]

- 20 141,9 millió forint [2123/2008. (IX. 9.) Korm. határozat)

- 42 541,2 millió forint [2175/2008. (XII. 17.) Korm. határozat]

- 14 130,6 millió forint [2177/2008. (XII. 18.) Korm. határozat]

A fejezeti egyensúlyi tartalékok felhasználása mindösszesen 88,7 milliárd forint, maradvány 69,9 millió forint.

Néhány felhasználási cél:

 Fejezet

  Felhasználások jogcíme

 Átcsoportosított előirányzat összege millió forintban

 MeH

 Március 9-i országos ügydöntő népszavazás

 4437,0

 

 Közigazgatási és Elektronikus Közszolgáltatások Központi Hivatal

 4810,0

 HÖK

 Helyi önkormányzatok által fenntartott költségvetési szerveknél foglalkoztatottak eseti kereset-kiegészítése

 3000,0

 ÖM

 Császár Komjádi Uszoda rekonstrukciója

 800,0

 HM

 NATO tagságából eredő képességek kialakítása

 4052,7

 NFGM

 Széchenyi Kártya kamattámogatása

 2000,0

 OKM

 Mátyás-templom rekonstrukciója

 330,0

 PM

 Magyar Államkincstár általános informatikai infrastruktúrájának fejlesztése 

 725,0

A költségvetési törvény értelmében az Országgyűlés a Kormányt hatalmazta fel, hogy a költségvetési és gazdasági folyamatok függvényében döntsön a központi egyensúlyi tartalék felhasználásáról.

A 2008. évi előirányzat 20 milliárd forint volt. A módosított előirányzat teljes egészében felhasználásra került a 2177/2008. (XII. 18.) Korm. határozattal.

Néhány felhasználási cél:

 Fejezet

  Felhasználások jogcíme

 Átcsoportosított előirányzat összegemillió forintban

 HÖK

 BKV Zrt. támogatása

 3976,7

 FVM

 LEADER Közhasznú Egyesület támogatása

 500,0

 NFGM

 Balatoni Kistelepülések Szennyvízkezelési Programjának beindítása

 500,0

 KvVM

 Hazai vízkárelhárítás védelmi rendszerének folyamatos szinten tartása

 500,0

 KHEM

 Vasútbiztonság fokozása, Közúti Közlekedési Elektronikus Ellenőrzési Rendszer kialakítása

 3000,0

 OKM

 Gödöllői Királyi Kastély Kht. támogatása

 200,0

Részletes adatok az általános indokolás mellékletei között találhatóak.

3. A Kormány kezességvállalásai

I. Az 1992. évi XXXVIII. törvény 33. § (1) bekezdés b) pontja és a 2007. évi CLXIX. törvény 34. § (3) bekezdése alapján

2022/2008. (II. 27.) Korm. határozat

az Európai Beruházási Bank által Pécs Megyei Jogú Város Önkormányzatának az „Európa Kulturális Főváros - Pécs, 2010” projekt finanszírozása céljából nyújtandó hitel felvételére vonatkozó állami garancia vállalásáról

A Kormány egyedi állami garanciát vállal az EIB által az EKF Projekt Európai Uniós támogatással megvalósuló öt alprojektjének, valamint Pécs saját forrásából megvalósuló három alprojektjének részbeni finanszírozására a Pécs részére nyújtandó 39 millió euro összegű hitel és járulékai visszafizetésére.

II. A 2007. évi CLXIX. törvény 34. § (1) bekezdése alapján:

1031/2008. (V. 20.) Korm. határozat

a labdarúgás szervezeti és infrastrukturális feltételeinek javítását szolgáló hitelfelvételhez kapcsolódó állami kezességvállalásról

A Kormány egyedi állami készfizető kezességet vállalt a labdarúgás szervezetrendszere műszaki, technikai és infrastrukturális feltételeinek javítása érdekében az Advertum Kereskedelmi és Szolgáltató Kft. által felveendő, legfeljebb 15 éves futamidejű 5,2 milliárd forint hitel tőkeösszegére. A Kormány meghatározta a hitel felhasználásának céljait is:

- 3,1 milliárd forintot a Profi Liga Kft.-nek az állami kezességvállalás mellett kibocsátott, hivatásos labdarúgásfejlesztési kötvény névértékének visszafizetéséből eredő a Magyar Állammal szemben fennálló tartozása rendezésére kell fordítani;

- 2,1 milliárd forintot országos elérésű médiarendszer kiépítésére és működtetésére kell fordítani.

Az Advertum Kft-nek a tőkeösszeg 2%-ának megfelelő egyszeri kezesi díjat kellett fizetnie.

A Kormány az 1069/2009. (V. 14.) Korm. határozatával az Advertum Kft. hiteléhez történő kezességvállalásról szóló korábbi határozatát hatályon kívül helyezte.

1068/2008. (XI. 6.) Korm. határozat

a Zalabaromfi Zrt. által termeltetett élőpulyka-állomány takarmányozásához és levágásához nyújtandó forgóeszközhitelhez kapcsolódó állami kezességvállalásról

A Kormány egyedi állami készfizető kezességet vállalt a Zalabaromfi Zrt. által termeltetett élőpulyka-állományt felvásárló és feldolgozó társaságok (SÁGA Sárvár, Gallicoop Szarvas) által felveendő, együttesen legfeljebb 1 milliárd forint összegű hitel tőkeösszegének 80%-ára. A kezességvállalás feltétele az volt, hogy a hitelt a Zalabaromfi Zrt. által termeltetett élőpulyka-állomány takarmányszükségletének előfinanszírozására, valamint feldolgozásának biztosítására használják fel. A Kormány felmentést adott a kezesi díj megfizetése alól. A kezességvállalási szerződés megkötésére 2008. évben nem került sor.

1086/2008. (XII. 20.) Korm. határozat

a Nitrogénművek Zrt. hiteleihez kapcsolódó költségvetési készfizető kezességvállalásról

A Kormány egyedi állami készfizető kezességet vállalt a magyarországi nitrogénműtrágya ellátás biztosítása érdekében a Nitrogénművek Zrt. által az MFB Zrt-től felveendő 4 éves lejáratú, legfeljebb 10 milliárd forint összegű hitel és járulékainak 80%-ára. A Kormány több, a hitel visszafizetését szolgáló biztosíték meglétét jelölte meg a kezességvállalás feltételéül. A Nitrogénművek Zrt-nek a tőkeösszeg 2%-ának megfelelő egyszeri kezesi díjat kellett fizetnie. A kezességvállalási szerződés megkötése 2009. évben történt meg.

III. A 2007. évi CLXIX. törvény 35. §-a alapján:

E kötelezettségvállalásokat az általános indokolás mellékletei között szereplő, „Kiállítási garancia-vállalások 2008. évben” című táblázat mutatja be részletesen.

IV. A 2007. évi CLXIX. törvény 36. §ának (1) bekezdése alapján:

A 2008. évben az MFB Rt. részére a Kormány 800 millió euro (200-210 milliárd forint) forrásbevonást hagyott jóvá. A ténylegesen megkötött, éven túli lejáratú hitelfelvétel, illetve kötvénykibocsátás 720 millió euro (180,5 milliárd forint) volt.

V. A 2007. évi CLXIX. törvény 36. §ának (2) bekezdése alapján:

1. 1005/2008. (II. 16.) Korm. határozat

az Agrár-Reorg ’93 Kft. részére nyújtandó hitelről

A Kormány a termelők és a feldolgozók integrációjának erősítése érdekében a Magyar Fejlesztési Bank Zrt. által a Csongrád és Környéke Beszerző és Értékesítő Szövetkezet „f.a.” a Csongrádi Gabona Mezőgazdasági Termelő és Szolgáltató zártkörűen működő Részvénytársaság „f.a.” és a Csongrádi Kenyér Ipari és Kereskedelmi zártkörűen működő Részvénytársaság „f.a.” eszközeinek megvásárlásához az Agrár-Reorg ’93 Kft. részére nyújtandó 702 millió forintos hitel 80%-ára, összesen legfeljebb 504 millió forintra készfizető kezességet vállal.

2. 2160/2008. (XI. 12.) Korm. határozat

a gazdaságélénkítési hitelprogrammal összefüggő egyes kérdésekről

A pénz- és tőkepiacon kialakult válság hatásainak csökkentése érdekében a Kormány készfizető kezességet vállal a Magyar Fejlesztési Bank Zrt. által legfeljebb 50 milliárd forint összegű hitel biztosítására a hitelprogramban részt vevő hitelintézetek számára.

3. 1086/2008. (XII. 20.) Korm. határozat

a Nitrogénművek Zrt. hiteleihez kapcsolódó költségvetési készfizető kezességvállalásról

A Kormány a Magyar Fejlesztési Bank Zártkörűen működő Részvénytársaság által a Nitrogénművek Zrt. részére hitelkeret szerződés alapján nyújtandó legfeljebb 56 millió EUR beruházási hitelre készfizető kezességet vállal.

4. 1091/2008. (XII. 30.) Korm. határozat

a Pápai Hús 1913 Élelmiszeripari Feldolgozó Kft. és a Pápa-Ser Kft. részére nyújtandó hitelről

A pápai húsipari vertikum foglalkoztatási képességének fenntartása és a térségi gazdaságfejlesztési potenciál megőrzése érdekében a Pápai Hús Zrt. „f.a.” eszközeinek megvásárlásához és működtetéséhez a Magyar Fejlesztési Bank Zártkörűen működő Részvénytársaság a Pápai Hús 1913 Élelmiszeripari Feldolgozó Kft. valamint a PápaSer Kft részére beruházási, fejlesztési és forgóeszköz hiteleket nyújt. A Kormány a hitelek tőkeösszege 80%-ra készfizető kezességet vállal.

VI. A 2007. évi CLXIX. törvény 36. §ának (3) bekezdése alapján:

1. 1008/2008.(II.23.) Korm. határozat

az Új Magyarország Agrár Forgóeszköz Hitelprogramról

A Kormány az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan 20 milliárd forint mértékig árfolyam-fedezeti megállapodást köt az MFB Zrt-vel. a mezőgazdasági tevékenységet folytató és jelenleg is fennálló beruházási célú bankhitellel rendelkező mezőgazdasági vállalkozások finanszírozásának elősegítése érdekében.

2. 1066/2008. (XI.3.) Korm. határozat

az Új Magyarország TÉSZ Forgóeszköz Hitelprogramról

A Kormány az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan 5 milliárd forint mértékig árfolyam-fedezeti megállapodást köt az MFB Zrt-vel. a zöldség-gyümölcs termelői csoportok és termelői szervezetek (TÉSZ) finanszírozásának elősegítése érdekében.

XIII. Felhatalmazások

1. A költségvetési törvényben kapott felhatalmazások teljesítése

A 3. §-ában a központi költségvetés hiányának finanszírozására és adósságának kezelésére, valamint a Kincstári Egységes Számla folyamatos likviditásának biztosítására kapott felhatalmazásokról szóló részletes beszámoló a VI. „Az államháztartás központi alrendszerei hiányának finanszírozása, az államadósság kezelése” fejezet „A központi alrendszerek finanszírozása” és a „Az államadósság alakulása” című pontjaiban található.

A pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék és kölcsön típusú követelések állománya 2008. év folyamán 205,7 millió forinttal csökkent. Az állomány-csökkenés 77,7%-át a törlesztések (159,8 millió forint) eredményezték. Az állománycsökkenés fennmaradó része a jogerős bírói végzéssel lezárt felszámolásoknál elszámolt veszteségekből (45,9 millió forint) eredt. Az állomány-változást befolyásolta egy vagyonrendezési eljárás során fellelt vagyon miatti 0,4 millió forint összegű növekedés is.

A 4. §-ának (1) bekezdésében kapott felhatalmazás alapján a Kormány a 2008. évi központi költségvetés céltartaléka terhére a központi költségvetési szervek létszámcsökkentési kiadásainak támogatásáról szóló 59/2008. (III. 26.) Korm. rendeletet alkotta meg.

A 4. §-ának (2) bekezdésében kapott felhatalmazás alapján került elfogadásra a központi költségvetési szerveknél 2006-2008. évben elrendelt szervezeti és egyéb intézkedésekkel összefüggő kiadások támogatásáról szóló 2144/2008. (X. 22.) Korm. határozat.

A 4. §-ának (7) bekezdésében kapott felhatalmazás alapján a Kormány a költségvetési szerveknél foglalkoztatottak 2007. év után járó tizenharmadik havi illetménye 2008. évi részletének finanszírozásáról szóló 32/2008. (II. 21.) Korm. rendeletet fogadta el.

A 4. §-ának (8) bekezdésében kapott felhatalmazás alapján a Kormány megalkotta

- a 49/2008. (III. 14.) Korm. rendeletet, a központi költségvetési szervek részére a köztisztviselői illetményalap, a közalkalmazotti illetménytábla és pótlékalap, továbbá a bírói és az ügyészi alapilletmény 2008. január 1-jei hatállyal történő emelésével összefüggésben megvalósuló illetményemelések és egyéb, törvényen alapuló személyi célú kifizetések és azok járulékai fedezetére,

- a 162/2008. (VI. 19.) Korm. rendeletet és a 273/2008. (XI. 19.) Korm. rendeletet, amelyek az Országos Közszolgálati Érdekegyeztető Tanáccsal kötött megállapodás szerint biztosították az eseti kereset-kiegészítés I. és II. ütemét.

A 7. §-ában foglalt, az MNV Zrt-re, illetve a pénzügyminiszter és a Kormány jogaira vonatkozó felhatalmazásokról szóló beszámoló a VII. „Az állami vagyonnal kapcsolatos bevételek és kiadások, az MNV Zrt. 2008. évi vagyonkezelési tevékenysége” fejezetben található.

A 8. §-ának (1) és (2) bekezdése az állami tulajdonú ingatlanok használatáért fizetendő díj biztosítására szolgáló „Központi költségvetési szervek bérleti díjának fedezete” jogcím-csoport felhasználását szabályozta. Itt a Kormány arra kapott felhatalmazást, hogy a megkötendő bérleti szerződések szerinti fizetési kötelezettségek teljesítéséhez szükséges kiadási előirányzatot az érintett fejezetekhez átcsoportosítsa. 2008. évben a bérleti szerződések megkötésére nem került sor, így nem kellett rendelkezni a bérleti díj fedezetéről sem. A bérleti díjjal kapcsolatos beszámolót a VII. Az állami vagyon kezelése fejezet, 1. Az állami vagyonnal kapcsolatos bevételek és kiadások, az MNV Zrt. 2008. évi vagyonkezelési tevékenysége c. pontja tartalmazza.

A 8/A. §-a a pénzügyi közvetítőrendszer stabilitásának fenntartása érdekében a Magyar Köztársaság területén székhellyel rendelkező hitelintézetben történő részesedés és egyéb befolyás szerzésére adott felhatalmazást 2008. és 2009. években együttesen legfeljebb 300 milliárd forint összeghatárig. Ez a felhatalmazás a pénzügyi közvetítőrendszer stabilitásának erősítéséről szóló 2008. évi CIV. törvény szerinti tőkeemelés költségvetési kereteit adta meg. Pénzügyi stabilitási célú tőkeemelés 2008-ban nem történt.

A 10. §-a a Nemzeti Infrastruktúra Fejlesztő Zrt. és az Állami Autópálya Kezelő Zrt. 2008. évi egyes pénzügyi műveleteinek végzését 5 milliárd forint összeghatár alatt a pénzügyminiszter és a gazdasági és közlekedési miniszter együttes jóváhagyásához, 5 milliárd forint felett pedig a Kormány jóváhagyásához kötötte. 2008-ban ilyen jóváhagyás nem történt.

A 34. §-ának rendelkezései a Kormány által vállalható egyedi állami kezesség- és garancia vállalások kereteit rögzíti. Az e felhatalmazások szerinti kötelezettségvállalásokról szóló beszámoló a XII. „Törvényekben előírt beszámolási és tájékoztatási kötelezettségek” fejezet 3. „A Kormány kezességvállalásai” pontjában található.

A 35. §-a az oktatási és kulturális miniszter javaslatára a pénzügyminiszter által vállalható kiállítási garanciák és viszontgaranciák keretét rögzíti. Az e felhatalmazás szerinti kötelezettségvállalásokról szóló beszámolót az „Állami kezesség és viszontgarancia érvényesítése” c. pont, továbbá „Az állam által vállalt kezességek/garanciák állományi adatai” című tájékoztató tábla tartalmazza.

A 37. §-ának (2) bekezdése lehetőséget adott a Kormánynak, hogy az egyedi állami kezesség- és garanciavállalások, illetve az MFB által nyújtott hitelfinanszírozáshoz, valamint harmadik fél javára vállalt készfizető kezességéhez és bankgaranciájához vállalt állami kezességek kapcsán a kezesi díjat a 37. § (1) bekezdésében meghatározott 2%-os mértéknél alacsonyabb összegben állapítsa meg vagy elengedje. A kezesi díjakkal kapcsolatos döntésekről szóló beszámolót a XII. „Törvényekben előírt beszámolási és tájékoztatási kötelezettségek” fejezet 3. „A Kormány kezességvállalásai” c. pontja tartalmazza.

A 49. §-ának (1)-(4) bekezdésben található felhatalmazó rendelkezés alapján az Országos Munkavédelmi és Munkaügyi Főfelügyelőség részére 1.926,0 millió forint összegű keretnövelésre került sor. Ezen belül a személyi juttatások kiemelt előirányzaton 550,0 millió forint, a munkaadókat terhelő járulékok kiemelt előirányzaton 176,0 millió forint, a dologi kiadások kiemelt előirányzaton 509,0 millió forint, valamint a felhalmozási kiadások előirányzaton 691,0 millió forint összegű keretnövelés történt.

A 49. §-ának (5)-(6) bekezdésben található felhatalmazó rendelkezés alapján a Nemzeti Fogyasztóvédelmi Hatóság részére 400,0 millió forint összegű keretnövelésre került sor. Ezen belül a személyi juttatások kiemelt előirányzaton 294,5 millió forint, a munkaadókat terhelő járulékok kiemelt előirányzaton 85,5 millió forint, a dologi kiadások kiemelt előirányzaton 20,0 millió forint összegű keretnövelés történt.

Az 51. §-ának (8) bekezdésében kapott felhatalmazással a pénzügyminiszter nem élt, mert a színházi feladatot ellátó kht-k fenntartóváltására nem került sor.

Az 51. §-ának (12) bekezdése alapján az Oktatási és Kulturális Minisztérium fejezetében az egyházi felsőoktatás világi képzése és az alapítványi felsőoktatás támogatása előirányzatok között 300,0 millió forint átcsoportosítására került sor.

Az 51. §-ának (13) bekezdésében biztosított, a Felsőoktatási fejlesztési program jogcímei (egyes beruházások) közötti átcsoportosítási felhatalmazással nem élt 2008-ban az oktatási és kulturális miniszter.

Az 51. §-ának (14) bekezdésében kapott felhatalmazás alapján, a „Kiemelt nemzetközi sportesemények támogatása” fejezeti kezelésű előirányzaton a dollárban fizetendő FORMA-1 jogdíj kifizetését követően - a forint-dollár árfolyam kedvező alakulása miatt keletkezett megtakarításból - 300,0 millió forint a Magyar Köztársaság 2008. évi költségvetéséről szóló 2007. évi CLXIX. törvény 51. § (14) bekezdésében foglaltak alapján átcsoportosításra került a Sport XXI. Program (180,0 millió forint) és a Héraklész program (120,0 millió forint) kiegészítő finanszírozására.

A 68. §-ának (10) bekezdésében kapott felhatalmazás alapján a Kormány a Nemzeti Kulturális Alap kulturális járulékból származó bevételének kiegészítésére 242,5 millió forinttal emelte meg az Alap bevételi előirányzatát az Oktatási és Kulturális Minisztérium fejezeti egyensúlyi tartaléka terhére.

A 73. §-ának (1) bekezdésben kapott felhatalmazás alapján a Kormány átcsoportosítást hajtott végre a gyógyító-megelőző ellátás, a gyógyszertámogatás és a Gyógyászati segédeszköz támogatás jogcímcsoportok között [2102/2008. (VII. 31.) Korm. határozat, 2170/2008. (XII. 12.) Korm. határozat és a 2190/2008. (XII. 29.) Korm. határozat].

A 73. §-ának (2) bekezdésben kapott felhatalmazás alapján az egészségügyi miniszter a pénzügyminiszter egyetértésével átcsoportosítást hajtott végre a Gyógyító-megelőző ellátás, a Gyógyszertámogatás és a Gyógyászati segédeszköz támogatás jogcímcsoporton belül.

A 73. §-ának (4) bekezdése alapján a világbanki kölcsönnel összefüggő tőketörlesztéssel és kamatkiadással kapcsolatos előirányzat-túllépés engedélyezésére a Nyugdíjbiztosítási Alapnál került sor.

A 73. §-ának (5) bekezdése alapján a Nyugdíjbiztosítási Alapnál a nyugellátásban részesülő személyek évközi nyugellátás emelése végrehajtásával összefüggő kiadások túlteljesülését a felügyeletet ellátó miniszter engedélyezhette, a végrehajtás megtörtént.

A 73. §-ának (6) bekezdése alapján felhatalmazást kapott a felügyeletet ellátó miniszter, hogy a Nyugdíjbiztosítási Alap és az Egészségbiztosítási Alap meghatározott méltányossági kiadási keretei között átcsoportosítást hajtson végre. Az év folyamán a méltányossági keretösszegek közötti átcsoportosítás a Nyugdíjbiztosítási Alapnál megvalósult, az Egészségbiztosítási Alap ezzel a lehetőséggel nem élt.

A 73. §-ának (7) bekezdésében kapott felhatalmazás alapján az egészségügyi miniszter engedélyezte az Egészségbiztosítási Alap egyes működési kiadási előirányzatainak (személyi juttatás és munkaadókat terhelő járulékok) törvényben meghatározottak szerinti túllépését.

A 74. §-ának (1) bekezdésében kapott felhatalmazás alapján az egészségügyi miniszter - a pénzügyminiszter egyetértésével - végrehajtotta a vizitdíj és a kórházi napidíj bevétellel megegyező összegek átcsoportosítását a Céltartalékból a gyógyító-megelőző ellátás egyes jogcímeire.

A 74. §-ának (2) bekezdése alapján az Egészségbiztosítási Alap gyógyító-megelőző ellátáson belül a Céltartalék előirányzatának megemelésére nem került sor.

A 74. §-ának (3) bekezdése alapján a Gyógyító-megelőző ellátáson belül a Céltartalék előirányzatának megemelésére és azzal megegyező összegű átcsoportosításra nem került sor.

A 75. §-ának (2) bekezdés szerint a Kormány a 2102/2008. (VII. 31) Korm. határozattal és a 2170/2008. (XII. 12.) Korm. határozattal a Gyógyszertámogatás kiadásai tartalék előirányzatból átcsoportosított a Méltányossági gyógyszertámogatás kiadásai jogcímre.

A 75. §-ának (3) bekezdésében kapott felhatalmazás alapján az egészségügyi miniszter - a pénzügyminiszter egyetértésével - végrehajtotta a Folyamatos gyógyszerellátást biztosító gyógyszergyártói és forgalmazói befizetések és egyéb gyógyszerforgalmazással kapcsolatos bevételek mértékéig az átcsoportosítást a Gyógyszertámogatás kiadásai tartalékról a Gyógyszertámogatás kiadásai jogcímre.

A 75. §-ának (4) bekezdése alapján a Gyógyszertámogatás kiadásai jogcím előirányzatának a Folyamatos gyógyszerellátást biztosító gyógyszergyártói és forgalmazói befizetések és egyéb gyógyszerforgalmazással kapcsolatos bevételek előirányzatán felül jelentkező többlet összegével történő megemelésére nem került sor.

A 78. §-a értelmében az Országos Egészségbiztosítási Pénztár a Gyógyító-megelőző ellátás jogcímcsoportból finanszírozott egészségügyi szolgáltatók részére a tizenharmadik havi illetmény, illetve munkabér január havi kifizetéséhez kérelemre január hónapban előleget folyósított. Az előleget az Országos Egészségbiztosítási Pénztár a nem költségvetési intézményi formában működő egészségügyi szolgáltatók esetében a tárgyév február 1-jétől tizenegy havi egyenlő részletben, a költségvetési intézményként működő egészségügyi szolgáltató esetében a költségvetési törvény 4. § (7) bekezdése szerinti kincstári utalást követő hónapban vonta le az esedékes finanszírozási összegből.

A 84. §-ának (1) bekezdése c) pontjában kapott felhatalmazás alapján a Kormány megalkotta az 55/2008. (III. 26.) Korm. rendeletet.

A 84. §-ának (1) bekezdése d) pontjában kapott felhatalmazás alapján a Kormány megalkotta az 139/2008. (V. 16.) Korm. rendeletet.

2. A zárszámadási törvényben kapott felhatalmazások teljesítése

A 29. §-ában kapott felhatalmazás alapján elkészült a 1/2009. (I. 16.) PM-ÖM együttes rendelet.

XIV. A kormányzati szektor adóssága és hiánya az európai unió módszertana szerint

Az Európai Unió euróövezetben résztvevő tagállamai az integráció magas fokát, a Gazdasági és Monetáris Uniót és ezzel együtt a közös pénz bevezetését valósították meg, mely jelentős pozitív hatással járt mind gazdasági, mind társadalmi értelemben. Bár a fiskális politika az Európai Unióban nemzeti hatáskörben maradt, az Európai Unió hosszú távú fenntartható fejlődése és a Gazdasági és Monetáris Unió hatékony működése érdekében kialakításra kerültek azok a keretek és eljárási szabályok, amelyek egyértelmű határokat szabnak a decentralizált fiskális politikának az eurózónán belüli és kívüli tagállamokban egyaránt. Ezt hivatott garantálni a Maastrichti Szerződésbe foglalt Túlzott Deficit Eljárás, valamint az ennek szigorítását és operacionalizálását jelentő, 1997-ben elfogadott Stabilitási és Növekedési Egyezmény.

A csatlakozási szerződés aláírásával Magyarország vállalta, hogy amennyiben teljesíti a Maastrichti szerződésben lefektetett konvergencia kritériumokat, bevezeti az Európai Unió közös pénzét, az eurót. Az ehhez vezető út meghatározott időszakra vonatkozó tervét tartalmazza az évente - december 1-ig - kiküldendő Konvergencia Program, a fiskális feltételek megvalósulását a félévente elkészített EDP (EDP = Excessive Deficit Procedure - Túlzott Hiány Eljárás) Notifikációs jelentés. A fenti dokumentumok és adatszolgáltatások a hazaitól eltérő, uniós statisztikai szabványok által meghatározott elszámolási szabályok alapján készülnek és az ott lefektetett fogalmakkal operálnak. Az EDP Notifikációs jelentés a nemzetközi összehasonlításra alkalmas egyenlegmutató értékének alakulását úgy mutatja be, hogy egyidejűleg a nemzeti költségvetési/államháztartási prezentációkban használatos egyenlegmutatótól való eltérésének okait, tételeit is részletezi. Az EDP Notifikációs jelentés a Központi Statisztikai Hivatal, a Magyar Nemzeti Bank és a Pénzügyminisztérium honlapján is hozzáférhető. Az Áht. előírásainak megfelelően ez a fejezet a 2008. évi adatok alapján ismerteti a módszertani különbözőségeket és a kiemelt mutatók alakulását.

1. Az uniós és az államháztartási elszámolások főbb módszertani eltérései

Az uniós statisztikai szabványok által definiált kormányzati szektor nagyobb szervezeti kört foglal magába, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik, vagy nem a kormányzati szektorba. A korábbi, statisztikai hatóságok által követett gyakorlat az volt, hogy legalább 3-5 éves tartós tendencia alapján ítélték meg az adott szervezet gazdasági magatartását és így szektorbesorolását. A területet érintő, de még nem hivatalos Eurostat dokumentumok alapján az körvonalazódik, hogy a jövőben egy új szervezetet lehetőleg már megalakulásakor, az üzleti tervek alapján be kell sorolni.

A statisztikai ismérvek alapján 2008-ban a kormányzati szektorba tartozó, államháztartáson kívüli szervezetek a következők voltak:

- Magyar Nemzeti Vagyonkezelő (MNV) Zrt.;

- Nemzeti Infrastruktúra Fejlesztő (NIF) Zrt.;

- Állami Autópálya Kezelő (ÁAK) Zrt.;

- MÁV Start Zrt.;

- Államadósság Kezelő Központ (ÁKK) Zrt.;

- Magyar Televízió Zrt.;

- Magyar Rádió Zrt.;

- Országos Rádió- és Televízió Testület;

- Duna Televízió Zrt.;

- Magyar Távirati Iroda Zrt.;

- Beruházási, Műszaki Fejlesztési, Sportüzemeltetési és Közbeszerzési Zrt. (BM SK Zrt.);

- Nemzeti Filharmónia Ingatlanfejlesztési Kft. (melybe beleolvadt a Hagyományok Háza Ingatlanfejlesztő Kft. és a Duna Múzeum Ingatlanfejlesztő Kft);

- Magyar Turizmus Zrt.;

- Nemzeti Színház Zrt.;

- Regionális Fejlesztési Holding Zrt.;

- Nitrokémia Környezetvédelmi Tanácsadó és Szolgáltató Zrt.;

- Nyírségi Vízgazdálkodási Társulat;

- Szolnoki Televízió Zrt.;

- Csepp TV Dél-Pesti Televízió Stúdió Kft.;

- Zalaegerszegi Város Televízió Kft.;

- Gotthárd-Therm Fürdő és Idegenforgalmi Szolgáltató Kft.;

- Pécsi Fürdő Kft.;

- Szint Szegedi Intézménytakarító Kft.; továbbá

- a kormányzat által irányított és többségükben finanszírozott non-profit szervezetek (elsősorban a közalapítványok és bizonyos közhasznú társaságok).

A kormányzati szektorba sorolandó nem államháztartási szervezetek körét statisztikai munkabizottság állapítja meg. A besorolt vállalatok mellett más vállalatok megfigyelésére is sor kerül. A legutóbbi, MNB és KSH által elvégzett felülvizsgálat keretében 10 új vállalat kormányzati szektorba sorolásáról született döntés, visszamenőleg, 2007-től kezdődően. Ezek közül négy a központi kormányzati alszektorba (Nemzeti Színház Zrt., Regionális Fejlesztési Holding Zrt., Nitrokémia Környezetvédelmi Tanácsadó és Szolgáltató Zrt., Nyírségi Vízgazdálkodási Társulat), hat a helyi önkormányzati alszektorba (Szolnoki Televízió Zrt., Csepp TV Dél-Pesti Televízió Stúdió Kft., Zalaegerszegi Város Televízió Kft., Gotthárd-Therm Fürdő és Idegenforgalmi Szolgáltató Kft., Pécsi Fürdő Kft., Szint Szegedi Intézménytakarító Kft.) került.

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a non-profit szervezetek, közhasznú társaságok osztályozásáról. E szervezetek a statisztikában gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő non-profit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük jellege alapján a kormányzathoz tartoznak a közhasznú társaságként működő szervezetek közül a közútkezelő társaságok, egyes színházak, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertant, az ESA’95 nemzeti számla rendszert, egy uniós tanácsi rendelet tartalmazza, amely a tagsággal a magyar jogrend részévé vált.

- Elszámolandó tranzakciók köre:

= Az ESA’95 statisztikai módszertan a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvény-műveleteket) figyelmen kívül hagyja.

= Egyes, pénzforgalomban nem jelentkező, pénzmozgással nem járó műveleteket kiadásként számol el, így pl. a követelések részleges elengedését, az általános számviteli előírásokhoz hasonlóan.

= A gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófa-veszteség), és az átértékelődés folyamatait (az ár-, árfolyam-változásokat) nem.

- Számbavétel időpontja:

A pénzforgalmi helyett eredményszemléletű számbavételt kér, azaz a bevételeket és kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön).

- Számbavétel értéke:

A tranzakciókat, az eszközöket és kötelezettségeket piaci áron értékeli.

Az ESA’95 szerinti egyenleg a fenti szervezeti körre való kiterjesztést követően és a megfelelő korrekciót alkalmazva áll elő a hazai elszámolások szerinti államháztartási egyenlegből. A másik fiskális konvergencia mutató, az ún. maastrichti adósság mutató a kormányzati szektor konszolidált bruttó adóssága névértéken, melyet az ÁKK által kimutatott központi költségvetés bruttó adósságából kiindulva, azt korrigálva, valamint a kormányzati szektorba tartozó többi alrendszer, illetve szervezet adósságát hozzáadva kaphatunk meg. A központi költségvetés ÁKK által kimutatott adósságát amiatt kell korrigálni, mert a maastrichti adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, míg a névértéktől eltérő áron történt adósság-kibocsátások (diszkont kincstárjegyek) állományi adatait a névértékre való átszámítással korrigálni kell.

Végül itt érdemes felhívni a figyelmet egy apró, de mégis sokszor félreértésre okot adó módszertani eltérésre: a Túlzott Hiány Eljárás (EDP) keretében és céljára számolt mutatók különbözőségére az ESA’95 szerinti adatoktól. A különbség abból adódik, hogy az EDP kamatkiadások módszertani kategóriája kamatként (tulajdonosi jövedelemként) veszi figyelembe a pénzügyi derivatívák (swapok, forward ügyletek) kamatát, eltérően az ESA nemzetiszámla-rendszer kamatfogalmától, amely ezt a tételt nem tartalmazza. Emiatt és ennek összegével tér el tehát, az ESA’95 és EDP szerinti kamatkiadások és kiadások összege, valamint az elsődleges és teljes kormányzati szektor egyenlege, melynek nagyságrendje az elmúlt években a GDP 0-0,1%-a volt.

2. A kiemelt mutatószámok

Európai Uniós tagságunkkal vállaltuk az euro bevezetését, melynek fiskális kritériumaként a hiányt 3% alá, az adósságot pedig 60% alá kell csökkenti, középtávon pedig a Stabilitási és Növekedési Egyezmény alapján meghatározott 0,5%-os deficitcélt kell teljesítenünk a GDP arányában.

Az Európai Unió jogrendje szerint a tagországoknak a Túlzott Hiány Eljárás (EDP) keretében évente két alkalommal - 2006-tól kezdődően április és október elsejéig - kell hivatalos jelentésben (Notifikáció) közölniük a két kiemelt kormányzati mutatót: a kormányzati szektor adósságát és hiányát. A határidők megegyeznek a kormányzati szektor negyedéves nemzeti számlájának közlési határidejével, így a nemzeti statisztikai hivatalok átvehették a pénzügyminisztériumoktól az első adatközlés feladatát. Ennek megfelelő változás következett be hazánkban is, 2006 tavaszától már a Központi Statisztikai Hivatal állítja össze a Notifikációs jelentést valamennyi tényidőszakra a nem-pénzügyi számlák tekintetében, a Magyar Nemzeti Bank a pénzügyi számlák körében, míg a Pénzügyminisztérium az adott évi várható értékét mind az EDP egyenlegnek, mind a maastrichti adósságnak.

2005 augusztusától 2007 márciusáig átmenetileg módosult Magyarország adatközlési rendszere, miután az Európai Unió méltányolta a nyugdíjreformok költségvetésre gyakorolt hatásának figyelembe vétele mellett felsorakoztatott érveket. Az ilyen típusú egyenlegromlás ugyanis alapvetően más jellemzőkkel bír, mint más szokásos bevételi vagy kiadási komponens: nem egy lazuló költségvetési fegyelem eredménye, ellenkezőleg a hosszú távon fenntartható fiskális politika érdekében tett intézkedés. Ez - a statisztika alapelveivel összhangban - úgy került megvalósításra, hogy a magánnyugdíj-pénztárak, mint szervezetek átmenetileg a kormányzati szektorban kerültek elszámolásra, a kedvezményt alkalmazó országoknak (Svédország, Lengyelország, Szlovákia, Dánia és Magyarország) az EU felé valamennyi éves és évközi statisztikai adatszolgáltatásában így kellett eljárnia. Emiatt az elemzésre használatos mutatókészlet átmenetileg megkettőződött. Az Eurostat által kiadott engedély a 2006. októberben esedékes Notifikációt jelölte meg utolsó alkalomként e kedvezmény igénybevételére, a 2007. márciusi Notifikációban a teljes adatközlési időszakra (2003-2007 évekre vonatkozóan) vonatkozóan vissza kellett térni az eredeti statisztikai módszertanra. Ugyanakkor a Túlzott Deficit Eljárás megszüntetése szempontjából a nyugdíjreform költségeit lineárisan degresszív alapon, a 2005-2010-es időszakban figyelembe lehet venni (100%, 80%, 60%, 40%, 20%-os mértékben, majd 2010-től már egyáltalán nem).

A jelenleg érvényes módszertannak (magánnyugdíj-pénztárak a pénzügyi vállalkozások szektorának részei) megfelelő EDP mutatók idősora az alábbi táblázatban található a 2005-2008. évekre. 

 

 2005

 2006

 2007

 2008 előzetes

 GDP

 21 997,4

 23 785,2

 25 419,2

 26 470,0

 Kormányzati szektor egyenlege

 -1 718,7

 -2 188,5

 -1 248,0

 -905,3

 (GDP %)

 -7,8%

 -9,2%

 -4,9%

 -3,4%

 Kormányzati szektor adóssága

 13 582,5

 15 592,5

 16 731,5

 19 320,2

 (GDP %)

 61,7%

 65,6%

 65,8%

 73,0%

Az Európai Központi Bank és az Európai Unió Bizottsága kétévente készíti el az ún. Konvergencia jelentését, melyben vizsgálja, hogy az euro bevezetése előtt álló tagállamok mennyiben teljesítik a maastrichti kritériumokat. Hazánkról 2008. májusában készült a legutóbbi Konvergencia jelentés, melyben a Bizottság megállapította, hogy nem teljesítjük egyik kritériumot sem:

- árstabilitás: a referencia időszakban (2008 márciusát megelőző 1 évben) az átlagos infláció mértéke hazánkban 7,5% volt, mely jelentősen meghaladt a 3,2%-os referencia értéket,

- költségvetési fegyelem: Magyarország jelenleg Túlzott Deficit Eljárás alatt áll, azaz nem teljesíti a költségvetési hiányra vonatkozó 3%-os és az államadósságra vonatkozó 60%-os konvergencia kritériumokat a GDP arányában. A vizsgálati időszakban a költségvetési hiány 5,5%, az államadósság 66% volt,

- árfolyam: Magyarország még nem lépett be az ERM2 rendszerbe, így nem teljesíti ezt a kritériumot,

- kamatláb: a hosszú távú kamatok átlaga Magyarországon a referencia időszakban 6,9% volt, mely meghaladta az adott időszakra vonatkozó 6,5%-os kritériumértéket.

2.1. Az adósságmutató módszertana és alakulása

Az adósságmutató értékét és viszonyszámát nemcsak az adósságállomány alakulása, számbavételének módja befolyásolja, hanem az is, hogy a kormányzati szektoron belüli szervezetek milyen nagyságrendben birtokolnak ezekből az adósságokból. A költségvetési/zárszámadási prezentáció a központi költségvetés könyvi értéken nyilvántartott, hitelviszonyból származó bruttó adósságáról ad számot.

A maastrichti adósságmutató a statisztikai értelemben vett kormányzati szektor (az 1. pontban ismertetett szervezeti kör) konszolidált bruttó adósságát névértéken fejezi ki. A konszolidálás a kormányzati szektoron belüli adósságelemeket (pl. az Egészségbiztosítási Alap likviditási hitelét a Kincstártól, a helyi önkormányzatok tárcájában lévő állami értékpapírokat) kiszűri. A Túlzott Hiány Eljárás referenciaértékeként választott adósság, egy bruttó szemléletű mutató: a különböző pénzügyi instrumentumokban fennálló kötelezettségek nem csökkenthetők (nem nettósíthatók) az azonos instrumentumokban fennálló követelésekkel (pl. a Magyar Állam Világbankkal szemben fennálló tartozása nem csökkenthető a nem kormányzati szerveknek továbbkölcsönzött hányaddal, külföldi tartozásaink nem nettósíthatóak a külfölddel szembeni követelésekkel, pl. egyes fejlődő országoknak nyújtott kormányhitelekkel). A névértéken számított adósság a visszaváltáskor ténylegesen fizetendő érték szerinti számbavételt jelenti. A derivatívák piaci termékek, névértékkel nem rendelkeznek, ezért nem részei az uniós adósságmutatónak. A magyar államháztartási számviteli szabályok szerint a diszkont-értékpapírokat kibocsátási áron tartják nyilván, így a kibocsátási és visszaváltási értékük (névértékük) különbözete az Államadósság Kezelő Központ Zrt. által nyilvántartott értékpapír-adósságot növeli. 

 

 2009. áprilisi Notifikáció (MNB számítása)

 Kormányzati szektor adósságának alakulása (adatok Md Ft-ban)

 2005

 2006

 2007

 2008 előzetes

 Központi kormányzat konszolidálatlan adóssága

 13 354,0

 15 203,8

 16 187,5

 18 612,0

 ebből:

 

 

 

 

 Központi költségvetés adóssága névértéken

 12 833,6

 14 796,3

 15 669,7

 18 201,5

 ebből: Központi költségvetés bruttó adóssága (könyvi értéken)

 12 765.6

 14 705.7

 15 585.5

 18 103.9

 ebből: Diszkontkincstárjegyek névértékének és kibocsátási értékének különbözete

 68.0

 90.6

 84.2

 97.6

 Magyar Nemzeti Vagyonkezelő (MNV) Zrt. adóssága

 161,5

 161,2

 161,9

 168,8

 Nemzeti Infrastruktúra Fejlesztő (NIF) Zrt. adóssága

 221,9

 27,7

 0,0

 0,0

 Állami Autópálya Kezelő (ÁAK) Zrt. adóssága

 

 33,9

 0,0

 0,0

 Helyi önkormányzatok konszolidálatlan adóssága

 418,3

 569,9

 780,0

 1 011,2

 Társadalombiztosítás konszolidálatlan adóssága

 481,2

 142,0

 12,2

 77,3

 Kormányzati szektor konszolidálatlan adóssága névértéken

 14 253,4

 15 915,8

 16 979,6

 19 700,5

 Kormányzaton belüli konszolidálás

 - 670,9

 - 323,2

 - 248,1

 - 380,3

 Kormányzati szektor konszolidált adóssága névértéken (maastrichti adósságmutató)

 13 582,5

 15 592,5

 16 731,5

 19 320,2

 a GDP százalékában

 61,7%

 65,6%

 65,8%

 73,0%

 memo: IMF/EU/WB hitelállomány

 

 

 

 1755,5

 a GDP százalékában

 

 

 

 6,6%

 IMF/EU/WB hitelből fel nem használt, betétben elhelyezett össze

 g

 

 

 1 483,6

 a GDP százalékában

 

 

 

 5,6%

 Korrigált adósságmutató

 

 

 

 17 836,6

 a GDP százalékában

 

 

 

 67,4%

Az MNV Zrt. speciális kötvényes privatizációs technikát alkalmazott a Richter Rt.-ben fennálló 25%-os részesedésének eladására. 2004 szeptemberében ötéves lejáratú kötvény aukciós kibocsátására került sor, amely lejáratkor, 2009-ben lesz átcserélhető részvényekre. A kötvénykibocsátás - névértéken számítva mintegy 169 milliárd forint - miatt fennálló tartozás az államadósság részét képezte.

Az autópálya-építés finanszírozása érdekében a Nemzeti Infrastruktúra Fejlesztő (NIF) Zrt. hiteleket vett fel, felhalmozódott adósságának állományát a központi költségvetés több lépésben vállalta át. Ez az adósságátvállalás sem a kormányzati egyenleg, sem a kormányzati adósság szempontjából nem jelent többletet, mert a társaság statisztikai szempontból a kormányzathoz tartozik, így a költségvetés és a társaság közötti tranzakciók elszámolása körön belül történik, mindössze az adósság kötelezettje változik. 2006-ban 415,9 milliárd forint adósság átvállalására került sor, beleértve az Állami Autópálya Kezelő (ÁAK) Zrt-től NA Zrt-hez került 105 milliárd forintnyi adósságot. 2007-ben a maradék, mintegy 28 milliárd forintnyi adósság is átvállalásra került, így a társaság év végi adósságállománya zérus lett és az is maradt 2008 végére is.

A matricabevételek 2006-tól az Útpénztárat illetik meg, az ÁAK Zrt. sem az általa üzemeltetett autópályák, sem azok használata arányában nem tarthat vissza az általa bizományosként beszedett matricabevételekből, ezáltal az úthasználóktól származó piaci jellegű bevételei megszűntek, kormányzati körön kívül tartása kérdésessé vált. 2006 nyarán született döntés az ÁAK Zrt. - és ezzel a teljes autópálya építés - körön belül történő elszámolásáról. Ennek következtében mind az ESA hiány, mind az államadósság jelentősen módosult. 2006 végén a befejezetlen autópálya szakaszok és a kapcsolódó hitelek az ÁAK Zrt-től az NIF (NA) Zrt-hez kerültek, a befejezett szakaszokhoz kapcsolódó hitelek átvállalására 2007-ben került sor. Ennek megfelelően 2006 végén a társaság adósságállománya 33,9 milliárd forint volt, 2007 végén nulla lett és ezen a szinten maradt 2008 folyamán is.

A kormányzati szektor adósságába beletartoznak a helyi önkormányzatok hitelviszonyon alapuló tartozásai, valamint a központi költségvetés által biztosított megelőlegezések (utóbbiak azonban konszolidálásra kerülnek kormányzati szinten), míg az önkormányzatoknál eszközként felhalmozott állampapírok állománya csökkenti a kormányzati szektor egészének adósságát. 2008-ban jelentős mértékben, mintegy 230 milliárd forinttal emelkedett a helyi önkormányzatok - önkormányzati alrendszeren belüli tartozásokat figyelmen kívül hagyó - adóssága. Az adósságnövekmény oka azonban nem kizárólag hiányfinanszírozás volt: a megemelkedett önkormányzati kötvénykibocsátásokból befolyó összeg jelentős része nem került elköltésre, hanem a betétállomány növekedésében csapódott le.

A társadalombiztosítási alapoknak a Kincstári Egységes Számláról nyújtott likviditási hitel év végi állománya, valamint az év végi megelőlegezések is az alrendszer adósságaként mutatandók ki az uniós statisztikában, a kormányzati szinten konszolidált adósságot azonban nem érintik. A TB alapok adóssága 2008 végén 77,3 milliárd forint volt, mely teljes egészében a központi költségvetéssel szemben áll fenn.

A legutóbbi felülvizsgálat keretében besorolt tíz vállalat közül egy önkormányzati szektorba sorolt vállalat növelte az adósságot összesen 2,5 milliárd forinttal.

A 2008. végén nemzetközi pénzügyi szervezetekkel kötött hitelszerződés alapján lehívott összegek mindenkori állománya, mint maastrichti adósságot növelő tényező kerül elszámolásra. Ennek 2008 végi összege 1755,5 milliárd forint volt. Miután a fentiekben kifejtettek szerint, a maastrichti adósság egy bruttó, névértéken számított adósságkategória, a statisztikai adatszolgáltatásban az nem csökkenthető ezen nemzetközi hitelcsomagból lehívott összegből még azzal a résszel sem, mely nem kerül elköltésre, hanem betétben van elhelyezve. Emiatt a fenti táblázat alján csak mint korrekciós tényező, illetve a betétállománnyal csökkentett maastrichti adósság, mint korrigált adósságmutató jelenik meg, melynek értéke 2008 végén 17 836,6 milliárd forint, a GDP 67,4%-a volt.

2.2. A hiánymutató módszertana és alakulása

A maastrichti hiánymutató és az Áht.-ben meghatározott deficitmutató tartalmi eltérése, elsősorban a szervezeti kör különbözőségéből és az eredményszemléletű számbavételből adódik, de más jellegű tételek is meghatározzák azt.

A 2008. évi elszámolásokat is befolyásoló jelentősebb tételek a következők:

a) A Gripen-szerződés keretében 14 repülőgép NATO-kompatibilissé tétele vált lehetővé és ezzel párhuzamosan kiépültek a földi irányítási és más kiszolgáló rendszerek. A magyar fél oktatási-képzési szolgáltatásokat is igénybe vesz, a gépek tulajdonjoga azonban a svéd partnernél marad. A rendelkezésre állás időpontjától kezdődően 10 éves bérleti periódus indul, mely időszak a szakértők szerint, mintegy harmada a repülőgépek felújítás után kalkulálható hasznos élettartamának. A magyar fél rendelkezik vételi opcióval, a vásárlásról az Országgyűlés jogosult dönteni. Ezen ismérvek alapján az ügylet szolgáltatás-vásárlással kombinált bérletnek tűnhet, de az Eurostat munkadöntést hozott valamennyi hosszú lejáratú szerződéses konstrukcióban megvalósuló katonai eszköz beszerzésére/bérletére. A döntés értelmében minden esetben vásárlásként kell elszámolni az ilyen ügyeleteket, mégpedig abban az időpontban, amikor az eszközöket a kormányzat birtokba veszi. Ez azt jelenti, hogy a teljes bérleti időszakban a folyó (képzési, fenntartási, rendszerirányítási stb.) költségek folyamatosan, míg egy-egy nagyobb összegű kormányzati kiadás a gépek statisztikai „beszerzéseként” 2006-2007-ben jelentkezett. A repülőgépek beérkezése előtti időszakban ténylegesen kifizetett lízingdíjakból a repülőgépekre jutó rész előlegfizetésnek tekintendő. A beérkezés éveiben a statisztikai „vételár” és az előleg különbözeteként hitelfelvételt is könyvelni kell (a pénzügyi lízing mintájára), majd a beérkezést követő időszakban a lízingdíj meghatározott része a statisztikai hitelfelvétel törlesztésére fordítandó.

A Gripen bérlet statisztikai elszámolása 2008-tól kezdődően - a 2006-2007. évekkel ellentétben - kedvező hatással van az ESA’95 szerinti egyenlegre, miután a gépek 2006-2007. évi beérkezését követően, 2008-tól az üzemeltetésre, karbantartásra, és pénzügyi költségekre eredményszemléletben kalkulált összeg alacsonyabb lesz a költségvetésből ténylegesen fizetett lízingdíjnál. 2008-ban ez 6,4 milliárd forint egyenlegjavulást eredményez, míg a maastrichti adósságállományban mintegy 91 milliárd forintot tesz ki, és folyamatosan csökken a következő években is a lízingdíjban foglalt törlesztési komponenssel.

b) 2004. év végén megtörtént a harmadik generációs mobil távközlési frekvencia (UMTS licence) 15 évre szóló értékesítése. Az Európai Unió statisztikai rendszere ezt a jogosultságot egyszeri vagyonértékesítésnek tekinti, amennyiben a jogosultság öt évet meghaladó időszakra vonatkozik. A jogosultság 2004. évi értékesítésével így nemcsak a 2004-ben tényleges befolyt összegek (17,2 milliárd forint), hanem a további évek részletfizetései is (36,1 milliárd forint) a 2004. évi ESA-egyenleget javították. Ennek következményeként 2005-től kezdődően a központi költségvetésbe befolyó bevételek már nem számolhatóak el ESA-bevételként. Azok a részletfizetések azonban, amelyek a befizető bevételi forgalmának, jövedelmének alakulásához kapcsolódnak és az előre meghatározott minimumösszeget meghaladják, az adott év ESA-egyenlegét javítják.

Fenti elszámolási elvekkel összhangban történt a 2008. végén lejáró GSM (második generációs) szerződés megújításának statisztikai elszámolása. Az eredeti szerződés 15 évre szólt, melyben szerepelt egy olyan lehetőség, hogy a szerződést lejártakor az eredeti szerződéses időszak hosszának felére meg lehet hosszabbítani. Ezzel a lehetőséggel élve állapodtak meg a szerződéses felek a szerződés 7,5 évvel történő meghosszabbításában. Miután a jogosultság ebben az esetben is 5 évnél hosszabb időszakra vonatkozik, viszont itt egyösszegű kifizetés történt, az ellenértéket egyösszegben kell elszámolni a jogosultság keletkezésekor. Mivel a szerződést 2007 végén kötötték, s az ellenérték is ekkor folyt be, ugyanakkor a szerződés alapján a jogosultság csak 2008 novemberétől él, a 2007-ben pénzforgalomban befolyt 20 milliárd forintot előlegnek és nem ESA-bevételnek kell tekinteni, az ESA-bevétellé 2008 novemberében vált.

c) A volt egyházi ingatlanok tulajdoni rendezése és a kapcsolódó pénzügyi kártalanítás felgyorsításával összefüggésben a Magyar Katolikus Egyház, a Magyarországi Zsidó Hitközösség Szövetsége és a Budai Szerb Ortodox Egyházmegye rendezésre váró ingatlanainak végleges jegyzéke elfogadásra került a 1013/2006. (II. 8.) Korm. határozatban, illetve a 1040/2006. (IV. 10.) Korm. határozatban. A kormányhatározatokban meghatározott kompenzációt a fent említett egyházak, mint állammal szembeni jövőbeni követelést bankoknál faktorálhatják, majd az ebből származó összeget a kormányhatározat tartalmának megfelelő célra használhatják. A mintegy 30 milliárd forint összegű teljes kompenzációból 2006-ban 17,8 milliárd, 2007-ben 0,964 milliárd, 2008-ban 28 millió forint összeget faktoráltak az egyházak, melyet pénzforgalomban nem, azonban a maastrichti hiányban és adósságban el kellett számolni a központi kormányzat hiányaként, illetve adósságaként. A pénzforgalmi elszámolásokban a fenti összeg a kormányhatározat szerinti (2007-2011. közötti) ütemezésben, a kártalanítási összegek tényleges kifizetésével jelenik meg. A faktorálással előrehozott részt azonban ekkor már nem kell elszámolni az ESA’95 szerinti számokban, az tehermentesíti az adott időszak ESA kiadásait.

d) Az Eurostat módszertani határozatot adott ki 2005 februárjában az EU-források elszámolásáról, miután igen eltérő gyakorlatot tárt fel a tagországoknál. A módszertani döntés elvi lényege, hogy az uniós források nem befolyásolhatják a kormányzat egyenlegét, ugyanakkor a kormányzat bevételei és kiadásai között csak a kormányzati egységek, mint végső kedvezményezettek által felhasznált források vehetők számításba. A kormányzati szektoron kívüli felhasználás pénzügyi műveletnek, nem ESA-kiadásnak és -bevételnek tekintendő, ezen tételeket a központi költségvetésben elszámolt bevételekből és kiadásokból azonos összeggel kell kivonni. Az Eurostat továbbá - szokásos kétévenkénti látogatása során - javasolta hazánknak - azt a publikált anyagukban még meg nem jelent módszert - hogy az egyedi uniós jóváhagyást igénylő ún. nagyprojektek esetében, a döntést megelőzően szakértői becsléssel határozzuk meg és számoljuk el bevételként az adott évi kiadásokból későbbiekben nagy valószínűséggel EU forrásból megtérülő részt, ezzel biztosítva az eredményszemléletű számbavételt és minimalizálva a későbbi statisztikai felülvizsgálatok nagyságát.

e) Veszteséges állami vállalatok tőkeemelés formájában végrehajtott veszteségrendezését az uniós statisztikai szabályok akkor is ESA-kiadásként elszámolandó tőketranszfernek tekintik, ha a juttatás jogi és számviteli értelemben is a társaság tőkéjének rendezéséhez kapcsolódik. Ennek az elvnek az alkalmazása történik a MÁV Zrt. és a Volán társaságok tőkeemelésével kapcsolatban. A folyamatban levő új ESA szabályozás a fenti kritériumnál még szigorúbb, az adott vállalatnak nem elegendő pozitív egyenleggel zárnia az évet, hanem olyan mértékű nyereséget kell termelnie, mellyel biztosítja a szokásos piaci hozamot.

f) A MÁV Cargo Zrt. eladásából származó 102,5 milliárd forintot közvetett privatizáció eredményeként befolyó pénzügyi bevételként kell elszámolni, mely ESA’95 szerinti egyenleget nem javít. Ugyanakkor ezen összeg MÁV-nál hagyását, mint tőkeinjekciót kell elszámolni, mely ESA’95 szerinti egyenleget ront, mert - az előző pontban ismertettek szerint - veszteséges vállalatban történő tőkeemelést az uniós statisztikai szabályok, mint tőketranszfert, azaz ESA kiadást rendelik elszámolni. Így összességében a MÁV Cargo Zrt. eladásából befolyt és MÁV-nál hagyott 102,5 milliárd forint teljes összegével rontotta a 2008. évi ESA’95 szerinti egyenleget.

g) MAVIR befizetés: 2002-től a villamosenergia ágazatban a piacnyitással összefüggésben kétféle veszteség fedezetéről gondoskodott a hatályos árszabályozás: 1) a törvény kötelező átvételt írt erő bármilyen típusú (bármekkora költséggel előállított) villamosenergia átvételére, illetve 2) többletköltségek merültek fel a többszereplős piacra való átállással. Az indokolt, elismerhető többletköltségek fedezetére a fogyasztók által fizetett, a fogyasztói számlába beépített rendszerhasználati díjak teremtettek fedezetet. Ugyanakkor, a jogszabályok alapján igényelhető költségtérítés rendre nem érte el a befizetett összeget, így az évek során folyamatosan keletkezett maradvány 2007 végére elérte a 33,1 milliárd forintot. 2008-ban a Kormány a költségvetés javára 30,5 milliárd forint befizetést rendelt el, mely befizetés nem érintette a MAVIR saját tőkéjét, ugyanakkor a statisztikai hatóságok az ESA’95 szabályai alapján az elszámolásokban azt, mint tőkekivonást, azaz pénzügyi műveletet könyvelték le, mely így nem jelentett ESA-bevételt és nem javította az ESA’95 szerinti egyenleget.

h) ÁAK Zrt. által 2008 folyamán befizetett 25 milliárd forint osztalék, kormányzati szektorba sorolt vállalat lévén kormányzati szektoron belüli transzferként lett elszámolva, mely egyenleget nem javít.

i) Besorolt vállalatok: Az ÁAK Zrt. - a 25 milliárd forint osztalékbefizetést is figyelembe véve - 20,4 milliárd forint deficittel, a NIF Zrt. kismértékű többlettel, a MÁV Start Zrt. 6,6 milliárd forint, a kormányzati szektorba besorolt új vállalatok 2,8 milliárd forint szufficittel zárták a 2008. évet.

3. Bevételek és kiadások az uniós statisztikában

Az ESA’95 nemzeti számlarendszer a gazdaság valamennyi szektorát egységes keretbe foglaló statisztikai elszámolási rendszer: a termelés és elosztás folyamatait fogja át, a források és felhasználások összevetésével egyenlegek sorozatát állapítja meg. Ezen egyenlegek közül választottak ki egyet: a nettó hitelfelvétel/hitelnyújtás mutatóját az EU szervei a kormányok teljesítményének mérésére a stabilizáció és a konvergencia terén, s ehhez a mutatóhoz kapcsolták a maastrichti egyenlegkritériumot. A módszertan a bevezetésekor nem tartalmazott „bevétel” és „kiadás” fogalmakat, ezeket a különböző rendelkezésre álló osztályozási aggregátumok összeadásával később határozták meg és illesztették be a szabályozásba. Az uniós tagsággal együtt jár a rendszeres adatszolgáltatási kötelezettség, sőt az idősorok visszamenőleges feltöltése. A kormányzati szektor bevételeinek és kiadásainak idősorát Magyarország 1995-ig vállalta összeállítani az ESA’95 módszertan szerint, a még hiányzó 1995. évi adatok összeállítására 2009. végéig kerül sor.

A kormányzati szinten kimutatott bevételek és kiadások konszolidált adatokat tartalmaznak, az EU statisztikai előírásai szerint, a konszolidálás a kormányzaton belüli kamatfizetések, folyó és felhalmozási célú transzferek kiszűrésére irányul. 

 Magyarország összefoglaló kormányzati bevételi, kiadási és egyenleg adatai az EU adatszolgáltatásokban a GDP %-ában

 

 

 

 

 

 

 Adatforrás: KSH adatszolgáltatása az Eurostat ESA'95 Transmission Program keretében

 2005

 2006

 2007

 2008 előzetes

 Kormányzati bevételek és kiadások

 1=2+6+7+8+9

 Összes bevétel

 42,3

 42,7

 44,8

 46,5

 2=3+4+5

 Adók

 24,6

 24,4

 25,9

 26,4

 3

 Közvetett adók (Termelési adók)

 15,5

 15,0

 15,6

 15,7

 4

 Közvetlen adók (Jövedelem- és vagyonadók)

 9,0

 9,3

 10,2

 10,6

 5

 Tőkeadók

 0,1

 0,1

 0,1

 0,1

 6

 TB hozzájárulások

 12,6

 12,6

 13,6

 13,9

 7

 Díjak, térítések

 2,8

 3,0

 2,9

 3,0

 8

 Egyéb folyó bevételek

 1,6

 1,8

 1,5

 2,3

 9

 Felhalmozási bevételek

 0,6

 0,9

 0,9

 1,0

 10=12+13+14+16+ 17+18+19+20

 Összes kiadás (ESA'95 szerint)

 50,1

 51,9

 49,7

 49,8

 11=12+13+15+16+ 17+18+19+20

 Összes kiadás (EDP szerint)

 50,1

 51,9

 49,7

 49,9

 12

 Termelő felhasználás

 6,4

 7,0

 6,7

 7,0

 13

 Munkavállalói jövedelem

 12,6

 12,1

 11,5

 11,6

 14

 Kamat (ESA'95 szerint)

 4,1

 4,0

 4,0

 4,2

 15

 Kamat (EDP szerint)

 4,1

 3,9

 4,1

 4,3

 16

 Támogatások

 1,4

 1,4

 1,4

 1,1

 17

 Társadalmi jutattások

 17,8

 18,5

 18,1

 18,7

 18

 Egyéb folyó kiadások

 2,5

 2,7

 2,6

 3,0

 19

 Felhalmozási transzferek (fizetett)

 1,5

 1,9

 1,8

 1,5

 20

 Felhalmozási kiadások

 3,9

 4,3

 3,6

 2,7

 21

 Ebből Bruttó állóeszközfelhalmozás

 4,0

 4,4

 3,6

 2,8

 Kormányzati egyenleg

 22=1-10

 Nettó hitelnyújtás/hitelfelvétel ESA'95 szerint

 - 7,8

 - 9,3

 - 4,9

 - 3,4

 23

 Swapok miatti korrekció

 0,0

 - 0,1

 0,0

 0,0

 24

 Egyéb korrekció

 

 

 

 

 25=22+23+24, illetve  25=1-11

 Memo: Nettó hitelnyújtás /hitelfelvétel (Maastrichti egyenlegmutató)

 - 7,8

 - 9,2

 - 4,9

 - 3,4

A fenti táblázat tanúsága szerint lassuló gazdasági növekedés mellett 2008-ban a korábbi évhez képesti egyenlegjavulás elsősorban a bevételi oldali javulás eredménye, gyakorlatilag nem található olyan bevételi tétel, mely ne növekedett volna kisebb-nagyobb mértékben egy évvel korábbi szintjéhez képest a GDP százalékában. Ehhez képest a kiadási oldal vegyes képet mutat: kismértékű emelkedése gyakorlatilag a kamatkiadások emelkedésével egyező mértékű, míg a többi tényező egymással ellentétes irányban, egymás hatását kioltva változott. Hosszú távú szempontokat mérlegelve kedvezőtlen fejlemény, hogy míg a felhalmozási kiadások aránya csökkent, a társadalmi juttatások és egyéb folyó kiadások aránya jelentősen emelkedett.

4. A kormányzati szektor hiányának és adósságának 2008. évre tervezett várható értéke, annak változása és a változás okai

 2008. évi adatok a GDP %-ában

 Központi alrendszerek pénzforgalmi egyenlege

 Államháztartás pénzforgalmi egyenlege

 Kormányzati szektor EDP egyenlege

 Költségvetési törvény (terv)

 -4,1%

 -4,5%

 -4,0%

 2008. áprilisi Notifikáció (terv)

 -4,0%

 -4,4%

 -4,0%

 2008. októberi Notifikáció (terv)

 -3,8%

 -4,2%

 -3,8%

 2008. decemberi Konvergencia program (terv)

 -3,4%

 -3,8%

 -3,4%

 2009. áprilisi Notifikáció (előzetes tény)

 -3,4%

 -3,5%

 -3,4%

 Zárszámadási törvényjavaslat

 -3,4%

 -3,4%

 *

 

 * A zárszámadási törvényjavaslat adataiból, valamint az államháztartási szervezetek és a kormányzati szektorba besorolt államháztartáson kívüli szervezetek 2008. évi mérlegbeszámolója alapján számított ESA 95 szerinti egyenleget a KSH az őszi Notifikáció keretében fogja közölni 2009. októberében.

A 2008. évi költségvetési törvényben az államháztartás tervezett pénzforgalmi hiánya a GDP 4,5%-a, a kormányzati szektor ESA’95 szerinti tervezett hiánya a 2007. végi Konvergencia Programnak megfelelően a GDP 4%-a volt. A 2008. évi tavaszi Notifikáció készítésekor a pénzforgalmi hiány tervezett értéke ugyan némileg csökkent, de ennek még az ESA’95 szerinti egyenlegre nem volt a GDP százalékában érzékelhető hatása. Ezt követően azonban az évközi adatok egyre inkább megerősítették, hogy a folyamatok a tervezettnél kedvezőbb egyenleget fognak eredményezni, ezért a Pénzügyminisztérium a központi alrendszerekre vonatkozó éves pénzforgalmi hiányprognózist és ennek megfelelően a kormányzati szektor ESA’95 szerinti hiányát is 3,8%-ra csökkentette és ezen a szinten is tartotta a 2008. őszi Notifikáció során. Az októberben fokozódó pénzpiaci zavarok hatására a Kormány kiadásszűkítő intézkedéseket jelentett be és immár 3,4%-ra csökkentette hiányprognózisát.

Végül a 2009. áprilisi Notifikáció keretében publikált adatok szerint a központi alrendszerek pénzforgalmi hiánya, illetve a kormányzati szektor ESA’95 szerinti hiánya az előrejelzett 3,4%-os értéket érte el a GDP százalékában, míg az önkormányzatok vártnál kedvezőbb egyenlege eredményeként a teljes államháztartás pénzforgalmi hiánya a várt 3,8% helyett 3,5% lett.

A központi alrendszerek vártnál nominálisan némileg kedvezőbb pénzforgalmi hiánya mögött ellentétes hatások álltak: az adó- és járulékbevételek költségvetési előirányzathoz viszonyított többlete végül alacsonyabb lett a vártnál, de ezt ellensúlyozni tudta a költségvetési előirányzatok bevételeinek és kiadásainak egyenlegében elért megtakarítás. A kedvezőtlenné vált makrogazdasági környezet elsősorban a társasági adó esetében mutatkozott meg, melynek szintje 2007-hez képest nominálisan is csökkent.

Az ESA’95 szerinti egyenlegben a két Notifikáció (2008. őszi és 2009. tavaszi) közötti 0,4 százalékpontnyi javulást a kiindulópontot jelentő pénzforgalmi egyenleg javulása (+0,7 százalékpont), a transzferek (+0,05 százalékpont), a központi beruházások (0,1 százalékpont) és a helyi önkormányzatok bérének eredményszemléletesítése (+0,15 százalékpont) mozdította kedvező irányba, míg ezt a hatást mérsékelte a GDP visszaesése (-0,1 százalékpont), az áfa (-0,15 százalékpont), a TB járulékok (-0,1 százalékpont), a helyi önkormányzatok beruházásának (-0,15 százalékpont) és a központi szervek bérének (-0,1 százalékpont) eredményszemléletesítése.

A márciusi számítások alapjául szolgáló államháztartási pénzforgalmi egyenleghez képest a zárszámadási adatok mintegy 34 milliárd forintos egyenlegjavulást mutatnak, mely a központi költségvetés közel 8 milliárd forintos egyenlegromlása és a helyi önkormányzatok mintegy 42 milliárd forintos egyenlegjavulása eredőjeként adódik. Ezek az elmozdulások az ESA’ 95 szerinti számításokban is éreztetik hatásukat, melyre vonatkozóan véglegeshez közeli adatokat és azok részleteit a KSH - az államháztartási szervezetek és a besorolt államháztartáson kívüli szervezetek 2008. évi mérlegbeszámolója és a zárszámadási törvény alapján - az őszi Notifikációhoz kapcsolódóan közöl majd a későbbiekben. Addig a zárszámadási pénzforgalmi adatból kiindulva és feltételezve a 2009. áprilisi Notifikációban kiszámolt ún. ESA-híd változatlanságát, az ESA 95 szerinti hiány a GDP 3,3%-ra becsülhető.

A maastrichti adósság a 2008. őszi Notifikációban tervezett 65,6%-hoz képest a 2009. áprilisi Notifikációban közölt előzetes tényadat szerint 73% lett. Az őszi Notifikációban tervezetthez képest 0,4 százalékponttal kedvezőbb az ESA’95 szerinti hiány, a tervezettnél alacsonyabb adósságállományt eredményezett volna, ugyanakkor a vártnál lassabb gazdasági növekedés és gyengébb árfolyam, valamint a nemzetközi pénzügyi intézmények által nyújtott hitelcsomagból lehívott - 2008 végéig a GDP 6,6%-ának megfelelő - hitelállomány ezt a hatást felülmúlta és összességében kedvezőtlen elmozdulást eredményezett.

Az Áht. 28. §-ában foglalt zárszámadási kötelezettségének a Kormány e törvény benyújtásával tesz eleget.

-----STARTING---POINT---RESZLETES---

Részletes indokolás

Első rész

A Magyar Köztársaság 2008. évi költségvetésének végrehajtása

A főösszegek

Az 1-2. §-hoz

A törvény első szakaszai a központi költségvetés 2008. évi kiadásainak és bevételeinek főösszegét, valamint hiányát rögzítik. Jóváhagyja a törvény a módosított előirányzattal összehasonlíthatóan az előirányzatok teljesítését.

A költségvetés finanszírozásával kapcsolatos egyes rendelkezések

A 3. §-hoz

A törvény tartalmazza a 2008. évi költségvetési törvény 3. §-ában foglalt adósságkezelési felhatalmazás alapján történt adósság-visszafizetéseket. A törlesztések a KESZ adósságtörlesztési számlája terhére teljesültek. A 2008-ban megvalósított adósságtörlesztések együttesen 1 280,4 milliárd forintot tettek ki.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított hiányt államkötvények kibocsátásával, forinthitelek és külföldi devizahitel felvételével finanszírozta a pénzügyminiszter. A deviza és forint hitel felvételek különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

Az 5. §-hoz

Az 5. §-ban szereplő forint- és deviza államkötvény kibocsátások biztosították az e törvény 3. §-ában foglalt 1 280,4 milliárd forint összegű törlesztési kiadások forrását. A 2008. októberében bekövetkezett nemzetközi pénz- és tőkepiaci válság következményei miatt a finanszírozási biztonság megteremtése céljából az IMF, az EU és a Világbank nemzetközi hitelkeretet nyújtott Magyarország számára. A keretből 262,0 milliárd forint devizahitelt adósságtörlesztési címre fordított Magyarország.

A 6. §-hoz

A költségvetési törvény a KESZ likviditásának biztosítására is felhatalmazta a pénzügyminisztert, amelynek során csökkentette a kincstárjegyek állományát. Az adósságtörlesztések és a likviditás biztosítása keretében végzett műveletek eredményeképpen ennél nagyobb mértékben, 191,0 milliárd forinttal csökkent a kincstárjegyek állománya.

A költségvetés végrehajtásával kapcsolatos egyes rendelkezések

A 7-8. §-hoz

A törvény tartalmazza a helyi önkormányzatok 2008. évi állami hozzájárulásai és támogatásai, a települési önkormányzatok jövedelem-differenciálását mérséklő kiegészítései és beszámításai, valamint a 2007. december 31-én feladattal terhelt központosított és normatív kötött felhasználású támogatások elszámolásainak eredményeit, az ezekkel kapcsolatos központi költségvetési, és az önkormányzati visszafizetési kötelezettségeket.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott állami hozzájárulások és támogatások előirányzatait és azok teljesülését.

A törvény tartalmazza továbbá az önkormányzati 2008. évi címzett- és céltámogatások, a fejlesztési és vis maior feladatok támogatása, a vis maior tartalék, az önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása, a települési önkormányzati szilárd burkolatú belterületi közutak burkolatfelújítása támogatása és a leghátrányosabb helyzetű kistérségek felzárkóztatásának támogatása előirányzat maradványainak összegét is.

A 9. §-hoz

Az önkormányzati fenntartású közoktatási, szociális, gyermekjóléti és gyermekvédelmi közfeladatot ellátó intézményhálózatának tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-ának (3) bekezdése szerint - pótlólagos, kiegészítő támogatás illeti meg (amely az önkormányzati adatok ismeretében kiegészítés, illetve beszámítás lehet).

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet utalását az érintett egyházak számára.

A 10. §-hoz

Az (1)-(3) bekezdések sorrendben a Közösségi Támogatási Keret (I. Nemzeti Fejlesztési Terv), az EQUAL Közösségi Kezdeményezés és a Nemzeti Vidékfejlesztési Terv forrásaira vonatkozó kötelezettségvállalások jóváhagyásáról rendelkeznek.

A (4) bekezdés a Norvég Finanszírozási Mechanizmus és az EGT Finanszírozási Mechanizmus forrásaira vonatkozó kötelezettségvállalások jóváhagyásáról rendelkezik.

A (5) bekezdés a Nemzeti Stratégiai Referencia Keret (Új Magyarország Fejlesztési Terv), az Új Magyarország Vidékfejlesztési Program, valamint az Európai Halászati Alapból finanszírozott halászati támogatások forrásaira tett kötelezettségvállalások összegének jóváhagyásáról rendelkezik.

A 11-12. §-hoz

A szakaszok az elkülönített állami pénzalapok és a központi költségvetés mérlegének jóváhagyásáról rendelkeznek.

Második rész

Az államadósság, az állami követelések köre, kezelése és változása

A 13. §-hoz

A Magyar Államkincstár által kezelt, állami kölcsönből, ill. állami alapjuttatás járadékából 2007. december 31-én fennállt 1195,9 millió forint követelés-állomány - az évközi 0,4 millió forintos követelésállomány növekmény és a 205,7 millió forintos állomány-csökkenés eredőjeként - 2008. december 31-én 990,6 millió forintra csökkent.

A követelés-állomány csökkenésének 77,7%-a a 159,8 millió forintos járadék befizetés következménye. Az állomány változásának 22,3%-a az év folyamán bírósági végzés alapján lezárt 1 felszámolásnál jelentkező 45,9 millió forintos veszteség elszámolásából ered.

A 14. §-hoz

Az MNV Zrt. a 2008. évi költségvetési törvény felhatalmazása alapján - a Kormány jóváhagyása esetén - tulajdonosi kölcsönt nyújtott a Vtv. hatálya alá tartozó, állami tulajdonú gazdasági társaságok részére. E kiadások finanszírozási célú műveletek, azaz közvetlenül a KESZ-t terhelik, nem jelennek meg költségvetési kiadásként. A kölcsönnyújtások részletes bemutatását az általános indokolás tartalmazza.

A 15. §-hoz

A társadalombiztosítás pénzügyi alapjai közreműködésével, de nem a társadalombiztosítási alapok terhére folyósított 2008. évi ellátások megtérítési különbözetének pénzügyi rendezését tartalmazza a törvény.

A központi költségvetés a személyi kárpótlás alapján megállapított életjáradék megtérítése jogcímén 1,6 millió forintot, a jövedelempótló és jövedelemkiegészítő szociális támogatások jogcímén 33,2 millió forintot megtérít a Nyugdíjfolyósító Igazgatóság (a továbbiakban: NYUFIG) ellátási számlája javára.

A közgyógyellátás finanszírozására az Egészségbiztosítási Alap (a továbbiakban E. Alap) 19 300,4 millió forintot fordított, melyből az év során a központi költségvetés 19 323,0 millió forintot megtérített. A 22,6 millió forintos különbözet visszautalására a törvény szerint 2009. december 31-ig kerül sor.

A 16. §-hoz

A társadalombiztosítási alrendszer alaponkénti többletének/hiányának felhasználásáról/rendezéséről a zárszámadásban kell döntést hozni.

A törvény egyrészt a Nyugdíjbiztosítási Alap (a továbbiakban: Ny. Alap) 2008. évi hiányából 67 360,1 millió forint - 2009. december 29-én történő - elengedéséről rendelkezik.

A törvény másrészt az E. Alap 73,4 millió forint összegű többletének az Alap tartalékaként történő kezeléséről is rendelkezik.

A 17. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény alapján a Munkaerőpiaci Alapnak meg kell térítenie az „új” korengedményes nyugdíj jogcímen keletkezett 2008. évi finanszírozási különbözetből származó 3 204,4 millió forintot a NYUFIG technikai számla javára.

Harmadik rész

A társadalombiztosítás pénzügyi alapjai 2008. évi költségvetésének végrehajtása

I. Fejezet

A társadalombiztosítás pénzügyi alapjai 2008. évi kiadásainak és bevételeinek foösszege, a többlet mértéke

A 18. §-hoz

A társadalombiztosítási alrendszer 2008. évi bevételi és kiadási főösszegét, valamint hiányát tartalmazza.

II. Fejezet

A Nyugdíjbiztosítási Alap költségvetésének végrehajtása

A 19. §-hoz

Az Ny. Alap 2008. évi bevételi és kiadási főösszegét, valamint hiányát állapítja meg, illetve a tartalék igénybevételét rendezi.

A 20. §-hoz

Az Ny. Alapnál 2008. évben összesen 1 061,0 millió forint működési előirányzat-maradvány képződött. A 2008. évi működési kiadások tartalmazzák az előző évi 804,3 millió forint előirányzat-maradvány felhasználását.

III. Fejezet

Az Egészségbiztosítási Alap költségvetésének végrehajtása

A 21. §-hoz

Az E. Alap 2008. évi bevételi és kiadási főösszegét, valamint többletét állapítja meg.

A 22. §-hoz

Az E. Alapnál 2008. évben összesen 3 285,9 millió forint működési előirányzat maradvány képződött. A 2007. évi 1 450,6 millió forint működési előirányzat maradvány felhasználást az E. Alap 2008. évi működési kiadásai tartalmazzák.

IV. Fejezet

A társadalombiztosítás pénzügyi alapjai költségvetésének végrehajtásával kapcsolatos rendelkezések

A 23. §-hoz

A törvény értelmében az Országgyűlés jóváhagyja, hogy a Költségvetési Törvényben meghatározott méltányossági keretek túllépésre kerültek az Ny. Alap egyszeri segély és az E. Alap gyógyászati segédeszköz-támogatás esetében.

A 24. §-hoz

A törvény

- az Ny. Alap fejezetnél a világbanki kölcsönnel összefüggő tőketörlesztésre és kamatkiadásra 247,0 millió forint, évközi nyugellátás-emeléssel, a tizenharmadik havi nyugdíj, valamint a nyugdíjak korrekciós emelésével összefüggésben a működési kiadások fedezetére 868,7 millió forint, a méltányossági jogkörben megállapításra kerülő nyugellátásra 200,0 millió forint, illetve a méltányossági jogkörben engedélyezésre kerülő nyugdíjemelésre 676,5 millió forint, illetve

- az E. Alapnál a világbanki kölcsönnel összefüggő tőketörlesztésre és kamatkiadásra 332,7 millió forint, méltányossági ellátásként táppénz-kiadásra 95,8 millió forint, terhességi-gyermekágyi segélyre 7,4 millió forint, gyermekgondozási díjra 20,6 millió forint, gyógyító-megelőző ellátásra 23,4 millió forint, az érdekeltségi rendszerre 146,9 millió forint felhasználásának jóváhagyását kezdeményezi.

A 25. §-hoz

Az Országgyűlés tudomásul veszi a Magyar Köztársaság 2007. évi költségvetésének végrehajtásáról szóló 2008. évi LXXVIII. törvény 16. §-ában szereplő pénzbeli kárpótlás alapján megállapított életjáradék és jövedelempótló és jövedelem-kiegészítő szociális támogatás megtérítési kötelezettségek, és ugyanezen törvény 18. §-ában előírt, a „Munkáltatói befizetésekből finanszírozott korengedményes nyugdíj” megtérítési kötelezettségek teljesítését.

A 26. §-hoz

A törvény az Ny. Alap és E. Alap 2008. évi költségvetéseinek tényleges teljesülését tartalmazó mérlegek jóváhagyásáról rendelkezik.

Negyedik rész

Záró rendelkezések

A 27. §-hoz

Hatályba léptető rendelkezés.

A 28. §-hoz

A 7. §-ban szereplő rendelet megalkotásához szükséges felhatalmazás.

A 29. §-hoz

Az eredetileg az Erzsébet térre tervezett Nemzeti Színház megvalósításának meghiúsulását követően a felszabaduló területen Erzsébet téri Kulturális Központ és Millenniumi Park beruházás kezdődött 2001. évben a Budapest Főváros Önkormányzat (a továbbiakban: Fővárosi Önkormányzat) tulajdonában lévő telken a Fővárosi Önkormányzat javára, a Magyar Állam költségére és kockázatára.

A beruházás eredeti bonyolítója a Budavári Nonprofit Kft. volt, a befejezésre azonban már a Nemzeti Kulturális Örökség Minisztériuma (a továbbiakban: NKÖM) bonyolításában került sor.

A minisztérium 2002. április 15-én a Fővárosi Önkormányzat birtokába kívánta adni az elkészült létesítményt. A Fővárosi Önkormányzat a birtokbavételt megtagadta, mert nem történt meg a beruházás teljes körű, II. ütemre is vonatkozó, jogerős használatbavételi engedéllyel igazolt befejezése. Ettől az időponttól kezdődően a Magyar Állam kötelezett a jogerős használatbavételi engedéllyel rendelkező ingatlanrészek rendeltetésszerű használatának biztosítására, üzemeltetésére, fenntartására és hasznosítására.

A beruházás így az Oktatási és Kulturális Minisztérium - mint a bonyolító NKÖM jogutódja - könyvviteli nyilvántartásában szerepel - jelenleg is befejezetlen beruházásként - 1 226,3 millió forintos könyv szerinti értéken.

Tekintettel arra, hogy a beruházás a Fővárosi Önkormányzat javára teljesült és így a telek és az azon álló felépítmény földhivatali nyilvántartás szerinti tulajdonosa a Fővárosi Önkormányzat, a beruházást az Oktatási és Kulturális Minisztérium nem aktiválhatja, ugyanakkor - állami tulajdon hiányában - annak a Vtv. 36. §-ának (3) bekezdése szerinti ingyenes átruházása, átadása sem lehetséges.

A 30. §-hoz

A Vtv. - 2007. szeptember 25-én hatályba lépett - Vtv. az állami vagyonnal való gazdálkodás új, egységes szervezetrendszerét alakította ki, valamint megállapította az állami tulajdon hasznosításának új eljárási rendjét és a döntésre jogosult szervek hatáskörét.

A vagyontörvény hatálybalépése után néhány korábban már megindított tulajdonátadási eljárás befejezését, illetve lezárását a módosult jogszabályi környezet nem tette lehetővé, ezért szükségszerű ezeknek az egyedi ügyeknek - amelyek egyébiránt jogos tulajdoni-, illetve birtokbavételi igények - a törvényi szintű rendezése az Országgyűlés döntése alapján.

A rendelkezés 9 db állami ingatlan tulajdonjogának átruházásáról, illetve birtokba adásáról rendelkezik többek között egyházi jogi személy egyházak (Budapest-Kelenföld Szent Gellért Plébánia, Magyarországi Unitárius Egyház), valamint szakszervezetek (Pedagógusok Szakszervezete, Postás Szakszervezet) részére.

Az (5) bekezdés szerinti ingatlanátadások esetében a törvényi előírást az indokolja, hogy az egymást feltételező - a pécsi Leőwey Klára Gimnázium, valamint a pécsi Bőrklinika új elhelyezését is szolgáló - ingatlanügyek tekintetében valamennyi érintett fél a feltételeket törvényi kötelezés alapján teljesítse.

A 31. §-hoz

A rendelkezés egyedi ügyek rendezésére ad lehetőséget 2009. december 31-ig, melyeknél államháztartási szempontból is ésszerű és célszerű lehet egy központi költségvetési követelésről lemondani, mivel az államháztartás nettó pozíciója így kedvezőbben alakul, vagy azt kiemelt nemzetgazdasági érdek indokolja. Ilyen eset lehet például, amikor az állami követelés elengedésével egyidejűleg az ellenérdekű fél egy viszontkövetelésről mond le.