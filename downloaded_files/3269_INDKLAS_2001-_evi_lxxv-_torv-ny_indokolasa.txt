2001. évi LXXV. törvény indokolása

a Magyar Köztársaság 2000. évi költségvetésének végrehajtásáról

-----STARTING---POINT---ALTALANOS---

ÁLTALÁNOS INDOKOLÁS

I. A nemzetgazdaság 2000. évi helyzete

A magyar gazdaság 2000-ben jól alkalmazkodott a nemzetközi konjunktúra körülményeihez. Tovább gyorsult a gazdasági növekedés és bővült a foglalkoztatás. A magas olajárak jelentős cserearány-veszteséget és inflációs nyomást okoztak, mégis javultak az egyensúlyi jellemzők és - bár lefékeződött a dezinfláció - tovább csökkent a fejlett országokkal szembeni inflációs különbség.

1. Nemzetközi feltételek

Az év egészét tekintve a világgazdaság növekedési üteme az 1999. évi 3,5%-ról 4,8%-ra gyorsult, a kereskedelem bővülésének üteme pedig több mint kétszeresére nőtt. Az OECD régió növekedési üteme 1 százalékponttal, 4% fölé emelkedett. A legdinamikusabb növekedést az USA (5%), a fejlődő országok (5,8%), ezen belül is az ázsiai fejlődő országok (6,9%) produkálták, bár itt az év második felében erőteljes lassulás is elkezdődött. A számunkra meghatározó Európai Unió és azon belül az Eurozóna is az évtized leggyorsabb növekedését produkálta, az ütem 2,5%-ról 3,4%-ra emelkedett. Az infláció a meghatározó nagy régiók mindegyikében gyorsult.

A második félévben az Eurozóna esetében is tapasztalható volt a lassulás, de az közel sem olyan mértékű, mint az amerikai és a japán. A fogyasztóiár-index, mely 1999. közepén érte el mélypontját, a múlt év során is emelkedést mutatott, részben az olaj és egyéb nyersanyagok árnövekedésének, részben a gyenge Euronak köszönhetően. A munkanélküliségi ráta az 1999. évi 10%-ról tavaly 9,1%-ra csökkent. Magyarország legnagyobb kereskedelmi partnere, Németország tavaly 1992 óta a legnagyobb növekedési ütemét érte el, ami főként a leértékelődött Euro következtében javuló nemzetközi versenyképességnek, illetve gyors exportnövekedésnek, valamint a gépberuházások bővülésének volt köszönhető. A magas olajárak miatt az infláció (a fogyasztás deflátorával reprezentálva) több mint egy százalékponttal nőtt, a munkanélküliségi ráta viszont fél százalékponttal csökkent.

Az USA-ban és Japánban a múlt nyáron fordult lényegesen kedvezőtlenebbre a növekedési trend és az egyensúlyi helyzet. Ez azonban a vonzáskörükbe tartozó (amerikai és ázsiai) országokra kisugározva sem gyakorolt tavaly megrázó hatást az európai térségre. Országunk gazdaságára így mindez többszörösen tompított mértékben hatott.

Az orosz gazdaság, megduplázva előző évi teljesítményét, 7,6%-kal növekedett. Az import nem tartott lépést az export rendkívül gyors bővülésével, a kereskedelmi mérleg többlete 60 milliárd dollárra nőtt. Bizonytalanságot az okoz, hogy a látványos fellendülés nagymértékben nyersanyag-, főleg olajár-függő.

A szomszédos közép-európai országok fejlődése ellentmondásos volt. Csehországban az előző évi csökkenés után 3,1%-kal nőtt a GDP, főként az export, majd a beruházások erőteljes bővülése miatt, de romlott mind a folyó fizetési mérleg, mind az államháztartás deficitje (5%). Lengyelországban a GDP éves szinten 4,2%-kal bővült, jóllehet az éven belül a növekedés üteme a belföldi felhasználással összefüggésben rohamosan mérséklődött; enyhült a fizetési mérleg, s változatlan maradt az államháztartás deficitje (3,2%). Szlovákiában valamelyest gyorsult a növekedés (2,2%), a fizetési mérleg javult, az államháztartási deficit nőtt (5%). Mindhárom országban nőtt az infláció. (Az előbbi sorrendben 4%, 10%, illetve 12%-os volt az inflációs ráta.)

2. Gazdasági növekedés

A magyar gazdaság 2000. évi növekedési üteme a KSH előzetes számai alapján 5,2% volt. Az előzetes várakozást is (4-5%) felülmúló dinamika mögött részben az exportpozíció kedvezőbb alakulása, részben a belső kereslet erősebb bővülése állt.

A kedvező külső konjunktúrát kihasználva az export volumene 2000-ben kiugró mértékben bővült, az import növekedési üteme viszont ettől némileg elmaradt. Így a nettó exportnak a GDP növekedéshez való hozzájárulása pozitív volt. Az év második felétől az exportpozíció javulása gyengült, a belföldi felhasználás szerepe pedig tovább erősödött. Éves szinten a belföldi felhasználás növekedése a prognózis felső határán, 5%-on teljesült. Ez a megelőző évihez képest enyhe ütemnövekedés a fogyasztás súlyának - a felhalmozás javára történő - csökkenése mellett következett be.

2.1 A magyar külkereskedelem tavaly is a nemzetközi átlagot többszörösen meghaladó mértékben bővült. Mivel az ország külkereskedelmének legnagyobb részét az Európai Unióval bonyolítja le, ennek az ottani ciklus felszálló ága is kedvezett. Az összes termékexport (szolgáltatások nélkül) volumene 1999-ben 16%-kal, 2000-ben 22%-kal bővült. A növekedés üteme mindkét évben jóval magasabb, mint a fő felvevőpiacaink súlyozott importbővülése. Az exportteljesítmény dinamikus szektorát képezik az országban megtelepedett multinacionális cégek. Tevékenységük ugyanis viszonylag széles nemzetközi beszerzési, értékesítési és tőkebázison alapul, korábbi jelentős beruházásaik nyomán korszerű, rugalmas, ma is erőteljes (a nemzetgazdasági átlagot jóval meghaladó ütemű) bővülésre képes exportkapacitások jöttek létre. Kedvező fejlemény, hogy már a hazai vállalkozások exportteljesítménye is lendületesen emelkedik. Az összexport tavalyi ütemgyorsulása ez utóbbi körben, s javarészt a fejlett országok piacai irányában következett be. A kereskedelmi forgalom gyorsuló bővülését elsősorban a gépek, berendezések árucsoport határozta meg, de számottevően emelkedett az élelmiszergazdasági kivitel is. A termékforgalom passzívuma nőtt, elsősorban a kelet-európai és a fejlődő országok irányában. A szaldóromlás a magas energiahordozó-árakra, a cserearányromlásra vezethető vissza.

2.2 A nemzetgazdasági beruházások reálértékének növekedési üteme tavaly is meghaladta a GDP növekedést. A beruházási arány emelkedett, ami a gazdasági növekedés fennmaradásának fontos tényezője. A beruházások összetételében markáns változás, hogy az államháztartási és a lakossági beruházások jelentősen, ugyanakkor a vállalkozói invesztíciók szerény mértékben bővültek.

Tavaly a bruttó állóeszköz-felhalmozás volumenbővülése 6,6%-ot tett ki (1999-ben 5,9%-ot), a várt erőteljesebb beruházási fellendülés (8-10%) elmaradt. Szeptember végéig a növekedés lassult, s csak a negyedik negyedévben mutatott élénkülést (az állóeszköz-felhalmozás növekedése negyedévenként rendre: 8; 6; 3; illetve 9% volt).

Fokozódott a mezőgazdasági beruházások zsugorodása (az 1999. évi 2% után tavaly 14%-kal csökkentek). Az előző évinél szerényebben nőtt a beruházások volumene a feldolgozóiparban (tavaly 4%-kal; 1999-ben 14%-kal) és az építőiparban (tavaly 2%-kal; 1999-ben 6%-kal). A legnagyobb, 30%-os volumenbővülést a közigazgatás, védelem, kötelező társadalombiztosítás ágazat, valamint a 12%-os (1999-ben 16%-os) növekedést produkáló ingatlanügyletek, bérbeadás, gazdasági tevékenységet segítő szolgáltatás és lakásberuházás ágazat valósította meg. A többi ágazat beruházásainak volumene - a 6%-os visszaesést mutató pénzügyi tevékenység és kiegészítő szolgáltatások és a kicsiny részarányt képviselő bányászat kivételével - 2000-ben növekedett.

Az épített lakások száma 12%-kal (19,3 ezerről 21,6 ezerre), a kiadott lakásépítési engedélyek száma 46%-kal (30,6 ezerről 44,7 ezerre) nőtt.

2.3 A 2000. évi prognózis a lakosság fogyasztásának 3%-os növekedésével számolt. A KSH előzetes adatai szerint a lakosság fogyasztása ténylegesen kb. 3,5%-kal nőtt. Ezen belül a háztartások fogyasztási kiadása 3,8%-kal, a természetbeni társadalmi juttatás 1,3%-kal haladta meg az előző évit. A fogyasztás dinamikája az éven belül enyhén növekvő tendenciát mutatott: az első negyedévi 3,0%-ról a negyedik negyedévben 3,5-ra emelkedett.

A kiskereskedelmi forgalom 2000-ben 2%-kal nőtt, a vendéglátóhelyek forgalma 21%-kal csökkent, így a kettő együttes értékesítési volumene lényegében az előző évi szinten maradt. A forgalmon belül csökkent az élelmiszerek és nőtt az iparcikkek - elsősorban a tartós javak - részaránya. Ez az arányeltolódás azzal is járt, hogy emelkedett az értékesítés átlagos ÁFA tartalma.

2.4 A keresletbővülésre az ágazatok, gazdálkodó egységek nagy többsége kínálatának növelésével tudott reagálni. Az ipari termelés 18%-ot meghaladó mértékben növekedett. Az alapanyagiparban a teljesítmény csökkent (a bányászatban 8%-kal, a villamosenergia-, gáz-, gőz- és vízellátásban 2%-kal), a feldolgozóipar termelésnövekedése azonban megközelítette a 21%-ot, csaknem 8%-kal haladva meg az előző évi dinamikát is.

A növekedés húzóereje változatlanul az exportértékesítés (ami a feldolgozóiparban 27,5%-kal bővült), miközben a belföldi fogyasztásra kerülő termékeladás is nőtt (9%-kal az ipar egészében, 11%-kal a feldolgozóiparban). A legdinamikusabban növekvő ágazat a villamosgép-, műszergyártás. (Exportaránya 5%-kal nőtt és az elmúlt évben már a feldolgozóipari export 40%-át adta, belföldi értékesítése is számottevően bővült).

Az építőipari termelés a megelőző évinél egyelőre valamelyest lassabban, 5,8%-kal emelkedett, élénkülés csak az év második felében kezdődött.

A nemzetgazdaság többi ágára vonatkozóan 2000. évre csak negyedéves GDP adatok állnak rendelkezésre. Ezek szerint az évi átlagos GDP növekedéstől elmaradóak az összes szolgáltatási ág bővülése, amelyek közül az anyagi szolgáltatásoké a 3% körül ingadozik, a nem anyagi szolgáltatásoké a 2% körül. A pénzintézetek 4,5%-os hozzáadottérték-növekményt számolhattak el. Az agrárgazdaság hozzáadott értéke az előző évihez képest 3,5%-kal mérséklődött. A mezőgazdasági termékek felvásárlása 7,5%-kal csökkent. A termeléscsökkenés, valamint a több éves agrárolló ellenhatásaként emelkedett meg tavaly jelentősen a mezőgazdasági termelőiár-index.

3. Foglalkoztatás

A múlt évben folytatódott a foglalkoztatottság élénkülése és a munkanélküliség mérséklődése. A KSH adatai szerint a foglalkoztatottak száma 2000-ben 1%-kal magasabb volt, mint 1999-ben. (Akkor egyébként kiugró mértékű, 3%-os emelkedés valósult meg.) Mindez a munkaerő oldaláról jó alapot nyújtott a tapasztalt teljesítménybővüléshez. Éves átlagban 3 millió 849 ezer foglalkoztatottról lehet beszélni. A foglalkoztatottak 60%-a a szolgáltatói szektorban, 34%-a az iparban és 6%-a mezőgazdaságban dolgozik. A 15-64 éves népességből a foglalkoztatottak aránya 56,4%, amely az EU átlagától (62,1%) valamelyest elmarad. Amennyiben a közösségben a részmunkaidősöket is a teljes munkaidő szerint átszámolják, akkor a GM számítása szerint az így kapott 56,6%-os foglalkoztatottsági mutatótól már alig marad el a magyar átlag.

Az 1993 óta csökkenő munkanélküliségi ráta az uniós átlagnál közel 3 százalékponttal kedvezőbben alakult, éves átlagban elérte a 6,4%-ot. A munkanélküliség régiónkénti adataiból következtethető, hogy a munkavállalási korú népesség munkahely-megválasztás szempontjából valamivel mobilabbnak tekinthető, mint a korábbi években. Azokban a régiókban, ahol a gazdasági fejlődés kiemelkedő (főként Nyugat-Dunántúl) megfigyelhető, hogy a munkaerőpiacon megjelenők növekedési üteme jelentősebb, mint egy évvel korábban. Ennek egyik jele, hogy ezekben a megyékben a munkaerő létszámának növekedése nagyobb mértékű, mint amit a keresleti oldal be tud fogadni.

A munkaügyi szervezet nyilvántartásaiban szereplő regisztrált munkanélküliek száma a 2000. január elsejei 404 ezer főről 2001. január elsejére 372 ezer főre csökkent. 2000. év folyamán a regisztrált munkanélküliek száma szezonális hatások miatt jelentősebb mértékben ingadozott, mint 1999-ben. A fiatalok javuló továbbtanulási és elhelyezkedési esélyeit jelzi, hogy 2000-ben 10%-kal kisebb volt a nyilvántartott pályakezdő munkanélküliek száma, mint egy évvel korábban.

4. Árak

Az inflációs ütem csökkenése 2000-ben lefékeződött. Külső tényezők (magas olajár, erős dollár, kedvező lehetőségek az agrárexportban) és a kínálati alkalmazkodás néhány terméknél (benzin, egyes élelmiszerek) nagy áremelkedéshez vezetett. A javak többségénél azonban a dezinfláció a tervezett ütemben folytatódott.

Az éves átlagos fogyasztói árszint-emelkedés 9,8%, a dec/dec típusú 10,1%-os volt 2000-ben. Mindkét mutató kisebb, mint a tavalyi 10%-os éves átlagos, és 11,2%-os éven belüli áremelkedés, de a mérséklődés jóval szerényebb, mint a kedvezőbb körülmények között készült előrejelzésben szereplő számok. (Éves átlagban 7%, éven belül 5% volt az eredeti prognózis.)

Elsősorban külső tényezők okozták a dezinfláció lefékeződését. Az energiaárszintet meghatározó kőolaj ára minden várakozásnál magasabb volt, a dollár árfolyama is jelentősen nőtt (párhuzamosan az euró gyengélkedésével), ami tovább emelte a dollárviszonylatú importárakat. Ez a hatás érvényesült ott is, ahol a belső árak a dollárban kifejezett tőzsdei vagy főpiaci árakhoz igazodnak (üzemanyagok, gabona). Ebből éves szinten a számítottnál 1,1-1,3 százalékponttal nagyobb árszintemelkedés adódott. A másik fő tényező az élelmiszerek drágulása: 2000-ben közel 10%-os éves átlagos élelmiszerár-emelkedés volt, ami 1,6 százalékpontos inflációs többletet eredményezett.

A két alapvető oknál van „közös halmaz”: az erős dollár az agrárárakat is felhúzta, a mezőgazdaságban jelentős a gázolaj-felhasználás, az élelmiszer-kereskedelem szállításigényes, ami szintén növelte a költségeket.

Az árszintemelkedés néhány behatárolható csoportban az átlagot lényegesen meghaladó (sertéshús, tojás, liszt, palackos gáz, járműüzemanyag 20-40% emelkedés), míg a ruházkodási cikkek és a tartós fogyasztási cikkek körében átlag alatti (5,8 illetve 1,7%) volt. A termékek többi részében kisebb-nagyobb szóródással az átlag körül alakult az emelkedés. A szolgáltatások körében többnyire az átlagot csak kis mértékben meghaladó növekedés volt (kivéve pl. taxi, sportrendezvényi és múzeumi belépők szakágazatot, ahol a növekedés jelentősebb, 18,3, illetve 20,4%), míg a telefon és a postai szolgáltatások átlag alatti mértékben drágultak (5,3, illetve 6,0%).

A KSH számítása szerint 2000. decemberében a maginfláció az 1999. decemberihez viszonyítva 8,9% volt. A teljeskörű fogyasztóiár-indexhez hasonlóan a maginfláció ugyancsak emelkedett az év második felében, de üteme mindig a teljeskörű árszintnövekedés alatt maradt.*/

5. Jövedelmi-pénzügyi folyamatok

A gyors növekedés az egyensúly megőrzése mellett valósult meg. Az állami forrásigény mérséklődése ellentételezte a magánszektor nettó pénzügyi pozíciójának romlását. A beruházások GDP-hez viszonyított arányának emelkedése a hazai megtakarítások fedezete mellett, a külső forrásigény növekedése nélkül valósult meg. A folyó fizetési mérleg hiányának összege is csökkent, a GDP %-ában pedig számottevően, mintegy 1 százalékponttal mérséklődött.

Az államháztartásban az erőteljes gazdasági növekedés, valamint a vártnál lassabban mérséklődő infláció hatására többletbevételek keletkeztek, így a deficit év közben a számítottnál jóval kedvezőbben alakult. A többlet-adóbevételek többletkiadások finanszírozására adtak lehetőséget, ezek azonban a 2000. évi belföldi keresletet már kevéssé érintették. Összességében az év végére a pénzforgalmi hiány - az önkormányzatok gazdálkodását is figyelembe véve - a GDP arányában 2000-ben 3,7%-ot ért el.

A vállalkozások adóbefizetése, a piaci keresletet rugalmasan követő teljesítménybővülés (elsősorban a feldolgozóiparban) arra utal, hogy a felhalmozás céljára felhasználható saját pénzügyi források 2000-ben is növekedtek. Ezzel egyidejűleg azonban a nettó hiteligény is nőtt, a hitelállomány a betétállománynál dinamikusabban emelkedett.

A háztartások megtakarítási rátája harmadik éve csökken, amit részben a korábban elhalasztott fogyasztás pótlása magyaráz. (A lakosság fogyasztása 2000-ben is gyorsabban nőtt, mint a jövedelme.) A megtakarításokon belül 2000-ben tovább mérséklődött a nettó hitelnyújtás aránya mind a háztartások jövedelméhez, mind a GDP-hez viszonyítva. A csökkenés főként a hitelállomány (elsősorban az építési és ingatlanvásárlási hitelek) gyors emelkedésével magyarázható.

A jövedelmi, pénzügyi folyamatok részletesebb áttekintését a következők tartalmazzák.

5.1 Az előzetes adatok és információk alapján arra lehet következtetni, hogy a vállalkozásoknál maradó, szabadon felhasználható jövedelem 17% körüli, még mindig kiemelkedőnek minősíthető ütemben növekedett 2000-ben. A vállalkozások beruházási célú saját forrásai a GDP arányában közel 17%-ot képviselnek.

Az adóbevételek alapján az ágazatok közül eredményes évet zárt a dohányipar (adóbevétel-növekménye megközelíti a 80%-ot), a kohászat (57%), építőanyagipar és a gazdasági szolgáltatás (mindkettő 30%-os növekedéssel), az átlagos 10%-kal szemben. A közvetett termelési adatokat alátámasztva a mezőgazdaság adóbevételei 1999-hez viszonyítva 2000-ben 72%-ot tettek ki. A szállítás ágazatának elmaradása 8%, amely a szállítást kiegészítő tevékenység kivételével minden alágazatnak (szárazföldi, légi, vizi) szerepe volt.

Ezzel egyidejűleg tavaly folytatódott a vállalkozások hitelállományának - már 1999. második felében elkezdődött - erőteljes emelkedése. A hitelállomány tavaly 28-29%-kal nőtt. A vállalkozói szektor eladósodottsága ezzel együtt is alacsonynak tekinthető; hitelállományuk aránya a GDP-hez képest 40% (a belföldi bankok esetében 24,5%), ami mintegy fele a fejlett országokban tapasztalható aránynak.

5.2 A 2000. évi költségvetéshez készült makrogazdasági prognózis a lakosság egy főre jutó reáljövedelmének kb. 3%-os növekedésével számolt. Előzetes számítások szerint az előrejelzés reálértéken megvalósult, azonban lényegesen magasabb ütemű nomináljövedelem-kiáramlás és infláció mellett.

2000-ben a teljes munkaidőben alkalmazásban állók keresetnövekedési üteme az 1999. évi átlagánál kedvezőtlenebbül alakult. A bruttó nominális átlagkereset 13,5%-kal , míg a nettó átlagkereset 11,4%-kal haladta meg az egy évvel korábbit. A nettó és a bruttó keresetindexek közötti eltérés csökkent a két év adatai alapján; míg 1999-ben 3-4%-pont között ingadozott, addig 2000-ben 2-2,5%-pont közötti értéket vett fel. A versenyszférában 14,2%-os, míg a költségvetési szférában 12,3%-os volt a bruttó keresetnövekedés.

2000-ben a reálkeresetek növekedése az azt megelőző év reálkereseti indexe alatt alakult, a nemzetgazdaság összesen reálkereseti adata 1,5%. Ez a versenyszférában közel 2,1%-os emelkedést jelent, míg a költségvetési szférában a keresetek reálértéke átlagban gyakorlatilag nem változott. A KSH számítása szerint a reálkereset növekedése a ”gyermekkedvezmény” figyelembevételével 1999-ben 4,4, illetve 2000. év átlagában 1,9% volt.

A pénzbeli társadalmi juttatások közül társadalombiztosítási nyugellátásokra a 2000. évben 11,6%-kal többet fizettek ki, mint az előző évben. Ez az összeg meghaladja az előirányzatot, mert tartalmazza a novemberi rendkívüli nyugdíjemelést is. A családi támogatások 10,8%-kal emelkedtek, elsősorban a gyermekgondozási díj visszaállítása miatt. A legnagyobb összegű nevelési ellátás (családi pótlék és iskoláztatási támogatás) fajlagos összege nem változott, így reálértéke csökkent. Jövedelempótló és jövedelem-kiegészítő támogatásokra a költségvetés az előző évinél 6,2%-kal fordított többet. A Munkaerőpiaci Alapból finanszírozott munkanélküli ellátásokra - a munkanélküliek számának csökkenése és a feltételek szigorítása miatt - az előző évinél kevesebbet fizettek ki.

A jövedelmek felhasználási szerkezete tavaly változott: csökkent a megtakarítási és nőtt a fogyasztási hányad. 2000-ben az előzetes adatok alapján a háztartási szektor nettó pénzügyi vagyona 708 milliárd forinttal lett magasabb, elérte az 5831 milliárd forintot, ami a GDP 45%-nak felel meg. A nominális növekedés némileg elmarad az 1999-ben tapasztalhatótól (769,3 milliárd forint). Mindez főleg a hitelállomány gyors bővülésének köszönhető. Az átértékelődés kiszűrésével számított nettó finanszírozási kapacitás 666 milliárd forint volt, amely közel 20 milliárd forinttal több, mint 1999-ben. A nettó finanszírozási kapacitás GDP-hez viszonyított aránya 5,1%, ami közel fél százalékpontos csökkenést jelent az 1999-ihez képest. Az átértékelődést és az inflációs kamatkompenzációt egyaránt kiszűrő reál-megtakarítás (343 milliárd forint) értéke némileg szintén meghaladta az előző évit (338 milliárd forint), de a gyorsabban növekvő nominális GDP-hez viszonyítva e megtakarítási ráta is csökkent.

Új fejlemény, hogy jól megfigyelhetővé vált a kereskedelmi bankok pénzügyi közvetítésben betöltött szerepének csökkenése, a dezintermediáció. A nyári csökkenést követően határozottan megindult a háztartásoknál lévő állampapírok állományának növekedése. Ez az év végére, decemberben érte el a tetőpontját, amikor is a háztartások kezében lévő állampapírok állománya 26 milliárd forinttal növekedett. A háztartási szektor jelentős vevőként jelentkezett a tőzsdei részvények piacán, az év egészében 31 milliárd forint értékben növelte részvényportfoliója nagyságát. Szintén a dezintermediáció irányába hatott, hogy tovább csökkent - a főleg banki háttérrel kibocsátott - befektetési jegyeknek az év első harmadában dinamikusan növekvő volumene.

A lakossági nettó hitelállomány növekedése továbbra is igen gyors (47%), ami messze felülmúlja a betétek növekedési ütemét. A lakossági hiteleken belül az építési hitelek növekedése 2000 decemberére fokozatosan utolérte a fogyasztási hitelek bővülésének ütemét.

5.3 A monetáris jellemzők között említésre méltó, hogy a forint árfolyamkosarában 2000. január 1-jétől már csak euró szerepel, ami elősegíti a magyar gazdaság további közeledését az Unió felé. A csúszó leértékelés havi mértéke az elmúlt év április 1-jén 0,3%-ra csökkent. A forint árfolyama tavaly - az MNB irányadó kamatának többszöri számottevő csökkenése ellenére - jellemzően a sáv erős széléhez közel állt. A Jegybank annak érdekében, hogy a forintot a sávon belül tartsa, összesen közel 2,5 milliárd euró vételével interveniált. A felerősödött devizakonverzió nem reálgazdasági fejleményeket, hanem spekulációs hatásokat tükrözött. A devizakonverzió nagymértékben lecsökkent azt követően, hogy a Jegybanktanács augusztus végi ülésén - a Kormánnyal egyetértésben - állásfoglalás történt arról, hogy a forint havi leértékelési üteme 2000-ben már ne változzon.

Az euró gyengélkedése a dollárral szemben tavaly az év nagy részében jellemző volt. Az amerikai gazdaság növekedési kilátásainak romlását visszatükrözve ugyan az év végén számottevően erősödött az euró, de a dollárral szembeni paritástól még így is jelentősen elmaradt. Az euró 2000. év végi forint-árfolyama az 1999. év végit csak 3,9%-kal haladta meg, a dolláré viszont - keresztárfolyamának erősödése miatt - 12,8%-kal volt annál magasabb. Az euró eszerint csak mintegy 10 forinttal, a dollár viszont kb. 32 forinttal drágult tavaly a két időpont között. (Október 26-án, amikor a dollár a legerősebb volt az elmúlt év során, az 1999. év végi forint árfolyamát 26,2%-kal, mintegy 66 forinttal haladta meg.)

Az euró elmúlt évi átlagos forint-árfolyama 260 Ft, a dolláré 282 Ft volt, ami 3, illetve 19%-os emelkedést jelent az 1999. évi átlagokhoz képest.

Az árfolyammal kapcsolatban számítható makrogazdasági versenyképesség továbbra is kielégítően alakult. A fajlagos munkaköltség-alapú reál effektív árfolyamindex 2000-ben - a kibocsátást a GDP-hez való hozzájárulással mérve - szerény mértékű, 0,5%-os versenyképesség-javulást, reál-leértékelődést jelzett. A reál-árfolyam összességében ösztönözte az export dinamikus növekedését.

A feldolgozóipari termelőiár-index alapján mért reál effektív árfolyamindex az előző év átlagában 5,2%-os, a fogyasztóiár-index alapján mért mutató pedig 1%-os reálfelértékelődést jelzett. (A feldolgozóipar esetében figyelembe kell venni, hogy a magas árindexű vegyipar részaránya a magyar gazdaság esetében nagyobb, mint a főbb kereskedelmi partnereinknél.) Az áralapú reálfelértékelődés - a jelzett értékek mellett - egy gyorsan növekvő, s egyben dezinflálódó gazdaság esetében nem utal feszültségre.

A jegybank elsődleges dezinflációs célkitűzését fenntartva, az adott árfolyamrendszer szűk keretei között, a makrogazdasági egyensúlyi pálya mentén alakuló pénzkereslet kielégítésére törekedett úgy, hogy meghirdetett kamatszintjével tekintetbe vette a külföldi kamatmozgásokat és a nemzetközi befektetői légkör változásait is.

A 2000. év elején folytatódott az 1999 végén elkezdődött hozamcsökkenés az állampapírpiacon, a forint kamatprémiuma 250-300 bázispontra mérséklődött. A hozamcsökkenést a jegybank irányadó kamatának csökkentésével követte, de a monetáris politika transzmissziós mechanizmusának kamatcsatornán keresztül érvényesülő lazulását, a reálkamatok csökkenését ellensúlyozta az árfolyamcsatornán keresztül a reálárfolyam felértékelődése.

A 2000 nyarán megtörő dezinflációs trend hatására óvatosabbá vált a kamatpolitika. Az emelkedő inflációs várakozások, illetve az inflációs bizonytalansággal együttjáró kockázatiprémium-növekedés már augusztustól folyamatos hozamemelkedést okozott az állampapírpiacon. A magasabb hozamszintre meginduló tőkebeáramlást a vezető gazdasági régiók jegybankjainak szigorodó kamatpolitikája, valamint a feltörekvő piacok kockázati megítélésének romlása egyaránt tompította.

Az októberben publikált, a piaci várakozásokat jóval meghaladó szeptemberi inflációs szám azonnali monetáris restrikciót váltott ki, az MNB 100 bázisponttal emelte kéthetes betéti kamatát. A piaci várakozásokat sorozatosan meghaladó fogyasztóiár-index adatok hatására az év utolsó hónapjáig hozamemelkedési trend alakult ki. 2000. év decemberére főként külső tényezők hatására - csökkenő euróhozamok és javuló kockázati megítélés - a tőkebeáramlás fokozódott, melynek eredményeként a fenti trend megtört és a forinthozamok ismét csökkentek.

A többszöri kamatcsökkentés és az egy alkalommal történő kamatemelés eredőjeként az MNB kéthetes irányadó kamata az év eleji 14,25%-ról december végére 11,75%-ra csökkent.

A kereskedelmi banki kamatok szorosan együttmozogtak a piaci kamatokkal, de a lakossági kamatok esetében ez az ütem lassabb volt, mint a vállalkozói kamatoknál. Az év eleji csökkenő piaci hozamokat a bankok lassabban követték, a nyári, stabilizálódó hozamszintek időszakában pedig folytatódott lassú csökkenésük. A jegybanki kamatemelést leggyorsabban a vállalkozói hitelkamatok követték, a vállalati és lakossági betéteké csak kiegyensúlyozott ütemben emelkedtek.

Továbbra is folytatódott azonban a lakosság pénzügyi kötelezettségállományának gyors növekedése, a lakossági hitelek reálértéke 30%-ot meghaladó mértékben emelkedett. Ebben már nem csak a fogyasztási, hanem már az építési és ingatlanvásárlási hitelek növekedése is szerepet játszott.

A vállalkozói hitelek felfutása 2000-ben gyorsuló ütemben folytatódott. A vállalkozói hitelek reálértéken közel 17%-kal növekedtek. A bővülés hozzávetőlegesen azonos része kötődött forinthoz, illetve devizához.

Az előző évhez képest, közel azonos infláció és gyorsabb növekedés mellett a pénzmennyiség növekedése lassult.

5.4 A folyó fizetési mérleg hiánya a végleges, módosított adatok szerint az 1999. évi 2 milliárdról 1,6 milliárd euróra csökkent. (A GDP arányában a hiány 1999-ben még 4,4% volt; ez 2000-ben már 3,3% lett.) A kedvező tendencia oka a hazai folyamatok oldaláról az, hogy az államháztartás deficitje mellett a beruházások bővülése jórészt finanszírozható volt a hazai megtakarításokból. (A bruttó megtakarítások aránya a GDP-hez képest 2000-ben 25% körüli volt, a felhalmozási hányad - a beruházásokon kívül figyelem bevéve a készletváltozást is - kb. 30%.) A mérleg egyes tételeiben átrendeződés figyelhető meg. Míg a külkereskedelmi mérleg hiánya jelentősen nőtt, addig az idegenforgalom növekvő pozitív szaldója ezt ellensúlyozta. Az ország külföldi nettó devizaadóssága tovább csökkent. A pénzügyi mérleg többletet mutat, a jegybank számottevő sterilizálást is végrehajtott, a nemzetközi tartalékok több mint 1 milliárd euróval nőttek. A finanszírozásban változatlanul jelentős a működőtőke aránya, csökkentek viszont a portfoliótőke-befektetések. Tovább emelkedett a külföldiek által vásárolt forintállamkötvény állomány. A kormány és az MNB devizában denominált nettó adósságcsökkenése 1147 millió euró volt, így adósságnövekedés csak a magánszférában következett be. A portfolió-befektetéseket főleg a nemzetközi pénz- és tőkepiac externáliái befolyásolták. Az ország megítélése valamennyi nemzetközi hitelminősítő besorolása szerint javult.

A Budapesti Értéktőzsde indexe közel 1100 ponttal, 11%-kal, teljes kapitalizációja 5%-kal, azonnali forgalma 47%-kal esett 2000-ben. A hazai tőzsde az egész év folyamán érzékenyen reagált a fejlett országok részvénypiaci mozgásaira. A 2000. második negyedévétől bekövetkező általános besszhangulat és a kockázatvállalási kedv mérséklődése különösen kedvezőtlenül hatott a feltörekvő országok piacaira, és a nemzetközi pénzügyi környezet és kedvezőtlen kockázati megítélés mellett a hazai vállalati eredmények is egyre romlottak. A tőzsdén meghatározó részesedéssel rendelkező külföldiek tranzakcióik során az év folyamán nettó eladói pozícióban voltak, melynek hatására tulajdonosi arányuk az 1999-es 80%-ról 70%-ra mérséklődött a részvényszekcióban. Eladásaikkal szemben a hazai kisbefektetők és intézményi befektetők csak alacsonyabb árfolyamszint mellett jelentek meg a vevői oldalon.

II. A költségvetés végrehajtásának általános értékelése

1. Az államháztartás helyzete

1.1. Az államháztartás főbb jellemzői, a költségvetés-politikai célkitűzések végrehajtása

A kormány programja alapján a költségvetés-politika kiemelt területeit 2000. évben a gyermekes családok támogatásának erősítése, a kis- és középvállalkozások versenyképességének javítása, az otthonteremtés, a lakásépítés hatékonyabb állami támogatása, az agrár-, vidék- és területfejlesztés gyorsítása, továbbá az EU integrációra való felkészülés jellemezte.

E céloknak is megfelelően középpontban maradt az államháztartási egyensúly további javításának követelménye. A privatizációs bevételek nélküli államháztartási hiány GDP-hez viszonyított aránya 2000-ben 3,7%-ra teljesült az előirányzott 3,5%-kal szemben. A privatizációs bevételek nélküli hiány túllépésének oka az, hogy a helyi önkormányzatok privatizációs bevételei és az ebből teljesített kiadások a tervezettnél nagyobbak voltak.

A központi költségvetés és az államháztartás helyzetét a tárgyhavi ún. szokásos kiadási folyamatok mellett a Magyar Köztársaság 1999. évi költségvetésének végrehajtásáról szóló 2000. évi CXVIII. tv. 2000. évre vonatkozó rendelkezéseiből eredő kötelezettségek rendezése is érintette az ÁPV Rt. pénzügyi feladataihoz kapcsolódóan. Ezen túl a költségvetési gazdálkodást az év végén jelentkező pénzügyi problémák lezárásáról szóló 2333/2000. (XII. 21.) Korm. határozat végrehajtása alakította.

Az egyes államháztartási alrendszerek 1999-2000. évi - privatizációs bevételek nélküli - GFS egyenlege a következők szerint alakult:

 

 

 

 Egyenleg (milliárd forintban)

 Alrendszerek

 1999. évi teljesítés

 2000. évi előirányzat

 2000. évi teljesítés

 Központi költségvetés

 -338,1

 -396,2

 -368,7

 Elkülönített állami pénzalapok

 -40,4

 3,3

 2,0

 Társadalombiztosítási alapok

 -46,6

 -42,3

 -81,4

 Helyi önkormányzatok

 1,1

 -8,0

 -32,1

 Együtt:

 -424,0

 -443,2

 -480,2

A központi költségvetés egyenlege az előirányzottnál kedvezőbben alakult, de ez csak kompenzálta a társadalombiztosítási pénzügyi alapjainál bekövetkezett romlást. A helyi önkormányzatok pozíciója a tervezettnél nagyobb összegű és elköltött privatizációs bevételek következményeként állt elő. A központi költségvetés adóssága arányában jelentősen csökkent az 1999. év végihez viszonyítva.

A 2000. évre elfogadott költségvetési törvényben kiemelt területek és prioritások megvalósulása az alábbiak szerinti volt.

a) A Kormány elkötelezett, következetes családbarát-politikáját tükrözik a kormányzati ciklus első felében megtett intézkedések. Ezek lényege, hogy a juttatások többsége a korábbi rászorultsági elv helyett alanyi jogon jár erősítvén a társadalmi integrációt, lényegesen nagyobb szerepet játszik a munkára való ösztönzés, az egyéni felelősség, valamint a támogatások palettája új elemekkel bővül.

A 2000-ben történt jelentősebb változások:

- Új támogatási elemként 2000. január 1-től bevezetésre került a gyermekgondozási díj (GYED), amely előzetes biztosítási időhöz kötött ellátás, és a kisgyermek maximum 2 éves koráig igényelhető. Mértéke a biztosított keresetének 70%-a, de maximum a mindenkori minimálbér kétszerese lehet, amely 2000-ben 51 000 Ft.

- A munkára való ösztönzés erősítése érdekében 1999-ben ismét bevezetésre került a személyi jövedelemadó rendszerében érvényesíthető, adóból leírható családi kedvezmény. Ennek mértéke 2000-ben mintegy 30%-al emelkedett.

- Az önkormányzatok által folyósított rendszeres gyermekvédelmi támogatás rendszerében, amely jövedelemhez kötött ellátás, 2000-től új elem a rászoruló családok gyermekeinek beiskolázási költségeihez való hozzájárulás, amely a tanköteles korú gyermekek vonatkozásában kompenzálja azon családok „veszteségét”, akik - tekintettel jövedelmi helyzetükre - nem, vagy csak részben tudják igénybe venni a gyermekek után járó adókedvezményt.

b) Az otthonteremtés elfogadott koncepciója lehetővé tette, hogy az államháztartás lakásépítést finanszírozó forrásai mellett jelentős nem állami (hitel, lakossági és vállalkozói) források bevonása történjen meg. Ennek következtében a megkezdett lakásépítések száma az előző évekéhez viszonyítva közel kétszeresére nőtt. A rendelkezésre álló költségvetési forrásokból elkezdődött a szociális elhelyezést biztosító és a költségalapú lakbérrel igénybevehető bérlakások építése, létesítése.

c) Javultak a mikro-, kis- és középvállalkozások működési feltételei. Az adórendszerbe az adminisztrációs terhek csökkentését eredményező elemek épültek be. A kis- és középvállalkozások versenyképességének javítását többsíkú állami intervenció is erősítette, részben közvetlen pénzügyi eszközökkel, részben közvetve, a szükséges piaci intézményrendszer kiépítésével, illetve a nyilvántartási és elszámolási rendszer áttekinthetőbbé tételével. 2000-ben jelentős elmozdulás következett be a támogatási struktúrában. Míg a gazdálkodó szervezeteknek juttatott támogatás az inflációt mintegy 4-5%-kal meghaladó mértékben növekedett, a kis- és középvállalkozások ezt jóval meghaladó mértékben emelkedő kedvezményekhez jutottak.

A kis- és középvállalkozások támogatása a legtöbb európai országhoz hasonlóan 2000. évben kiemelt figyelmet kapott, tekintettel arra, hogy gazdasági szerepük a munkahelyteremtésben, a vidékfejlesztésben jelentős arányú volt.

A 2000. évi költségvetési törvény a kis- és középvállalkozások fejlődését szolgáló programok bővítésére a központi költségvetésben célzottan önálló célelőirányzatot hozott létre. Ebből a lehető legszélesebb körben és formában lehetett támogatni mindezeket a vállalkozási formákat. A támogatások között megtalálhatók voltak a vissza nem térítendő támogatások, kamattámogatások, a viszontgarancia és garanciadíj-kedvezmény, a kamatmentes kölcsön és a kockázatitőke-részesedések is. Az új célelőirányzat bevezetése lehetővé tette, hogy a már korábban megindított és sikeres programok folytatása mellett újabb programok és támogatások valósuljanak meg.

d) Az agrár-, vidék- és területfejlesztést beleértve az infrastruktúra fejlesztését szolgáló programokra az 1999. évi összegnél jelentősen többet biztosított a 2000. évi költségvetés. Az agrárgazdasági támogatások révén mód nyílt a mezőgazdasági termelés versenyképességének és piaci feltételeinek javítására, a nemzetgazdaság más ágazataihoz viszonyított esélyegyenlőség megteremtésére, valamint a jövedelemszerzés ösztönzése révén a vidék lakosságmegtartó képességének javítására. E sokrétű feladat a piacra jutási és intervenciós támogatásokkal, a mezőgazdaság finanszírozását szolgáló hitelek kamattámogatásával, állami kezességvállalással, a mezőgazdasági termelés versenyképességének, termelékenységének fokozását ösztönző korszerűsítések, fejlesztések támogatásával valósult meg.

Kiemelt helyet foglalt el az infrastruktúrán belül is a működőtőke beáramlását elősegítő, a vállalkozások élénkítéséhez hozzájáruló gyorsforgalmi utak építése. Megindult az M3-as autópálya Füzesabony és Polgár közötti szakaszának építése, valamint elkezdődött az M7-es autópálya jelenlegi szakaszfelújításának előkészítése.

e) Az Európai Unióhoz történő csatlakozás kiemelt helyet foglalt el a 2000. évi költségvetés-politikában. A felkészülést támogatta az Európai Unióhoz történő csatlakozás tennivalóit, a jogharmonizációs, intézményfejlesztési és gazdaságfejlesztési feladatokat magába foglaló, a Közösségi Vívmányok (acquis communautaire) átvételéről és alkalmazásáról szóló Nemzeti Program.

Az Európai Uniós csatlakozást legközvetlenebbül érintő, a közösségi joganyag (acquis) átvételét szolgáló kiadásokat, a költségvetési fejezetek fejezeti kezelésű előirányzatai tartalmazták. (A Program megvalósítása érdekében különböző források mozgósítására került sor. Így például önkormányzati, külföldi hitel-, egyéb hazai magánjellegű hozzájárulások is.)

A már 1995 óta működő PHARE program mellett új (úgynevezett előcsatlakozási források), a mezőgazdaságot és a vidékfejlesztést célzó SAPARD, valamint a környezetvédelmet és a közlekedést preferáló ISPA programok keretében kerültek megszervezésre. 2000-ben sor került az ISPA éves projektjeinek közösségi jóváhagyására és a hazai előkészületek beindítására, illetve a SAPARD hétéves tervének közösségi elfogadtatására. E programok nemzeti társfinanszírozással valósulnak meg, amelyek forrása döntő részben szintén a központi költségvetés, ezen belül a különböző fejlesztési és támogatási célelőirányzatok.

2000. évben elfogadásra került a kormány 255/2000. (XII. 25.) Korm. rendelete az európai uniós előcsatlakozási eszközök támogatásai felhasználásának pénzügyi tervezéséről, lebonyolításáról és ellenőrzésének rendjéről, mely biztosította a megnyíló közösségi források (ISPA, SAPARD) fogadásához szükséges feltételrendszert.

1.2. Az államháztartás előirányzatainak funkciók szerinti változása

Az államháztartás 2000. évi kiadásaira hatást gyakoroltak az ÁPV Rt. pénzügyi helyzetének, valamint az év végén jelentkező, költségvetési gazdálkodást érintő problémák megoldására vonatkozó kormánydöntések. Mindezeket figyelembe véve a 2000. évre vonatkozóan megvalósultak az államháztartás egyensúlyára vonatkozó célkitűzések, illetve a kormányprogramban megjelölt prioritások.

a) Az államháztartási szerepvállaláson belül az állami működési funkciók kiadásai jelentős mértékben növekedtek az 1999. évihez viszonyítva. Az általános közösségi szolgáltatások 55,6 százalékos kiadásnövekedés elsősorban a törvényhozó és végrehajtó szervek, illetve a pénzügyi és költségvetési tevékenységek és szolgáltatások funkcióban jelentek meg. Emellett jelentősen növekedetek az egyéb általános közösségi szolgáltatásokra fordított összegek is az előző évhez viszonyítva.

A 2000. évben védelemre az összes kiadáson belül 2,4 százalékot fordított az államháztartás. A ráfordítások jelentős hányada a NATO csatlakozással kapcsolatos kötelezettségvállalások fedezetéül szolgált. Ezen felül jelentős mértékben növekedett a más honvédelmi célokra fordított támogatások összege is.

A közrend és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2000. évi államháztartási kiadások 3,5 százalékát tették ki. A év során tovább folytatódott a nemzetközi elvárásokat is kielégítő okmánycsalád létrehozásának folyamata. Emellett a legnagyobb mértékben - 53,2%-kal a tűzvédelemre fordított összegek növekedtek.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2000-ben az államháztartás kiadásainak 57,1 százalékát fordították. Ezen belül az iskolai előkészítéssel és alapfokú oktatással kapcsolatos költségek közel 8%-kal; a középfokú oktatásra fordított összegek 24,9%-kal, míg a felsőfokú oktatási feladatok finanszírozására költött kormányzati kiadások 19,7%-kal növekedtek az előző évihez viszonyítva. A felsőoktatásban az államilag finanszírozott hallgatók létszáma jelentősen megemelkedett.

Az egészségügy területén prioritásként kezelt célokra - nevezetesen az alapellátás és a sürgősségi betegellátás feltételeinek javítására, a megelőzésre és az egészségmegőrzés elősegítésére, valamint az intézmények működési feltételeinek biztosítására - fordított költségek az összes kiadáshoz viszonyítva 9,1%-os szintet értek el, ami összegszerűen 9,6%-os javulást eredményezett az 1999. évihez viszonyítva.

A társadalombiztosítási és jóléti funkción belül a kormányzati prioritásként is megjelölt családtámogatási körbe tartozó családi pótlékok és gyermekeknek járó juttatások 9,7%-kal növekedtek a tavalyi évhez képest. Ezen felül a 2000. évben tovább növekedtek a nyugellátások, egyéb társadalombiztosítási ellátások, táppénz, anyasági és rokkantsági juttatások jogcímen folyósított összegek is.

A kormányprogramban ugyancsak kiemelt feladatként megjelölt lakástámogatásokra az előző évinél 28,1%-nál magasabb összeg került kifizetésre 2000 folyamán. Ezen támogatási forma lehetőséget teremtett a magánerőből való lakásépítések támogatására, a fiatal házasok és a legrászorultabbak lakáshoz jutásának elősegítésére, illetve a halmozottan hátrányos helyzetű családok lakásfenntartási költségeinek biztosítására.

c) A gazdasági funkciók előző évihez viszonyított 16%-os növekedésének döntő részét a közlekedési és távközlési tevékenységek és szolgáltatások, valamint a bányászat és ipar funkció feladatainak kiadásai képezték.

d) Az államadósság kezelésével kapcsolatos kiadások a tárgyévben 6,9%-kal csökkentek, ami alapvetően három tényezővel magyarázható.

- A magas KESZ nyitóállomány kedvezően befolyásolta az év eleji állampapír-kibocsátások volumenét.

- A kamatszint az év első felében alacsonyabb szintet ért el, mint a tervezett.

- A devizakamat-kiadások esetében a tavalyi előtörlesztések mérséklő hatása érvényesült.

2. A központi költségvetés helyzetének fő jellemzői

A központi költségvetés - privatizációs bevétel nélküli - éves bevételi főösszege a módosított előirányzatot 5%-kal haladta meg, a kiadások 3,7%-kal lettek magasabbak, s így a 396,2 milliárd forint módosított hiánynál az éves deficit 7,7%-kal, 28,4 milliárd forinttal lett kedvezőbb.

Az elmúlt évhez viszonyítva a központi költségvetés elsődleges egyenlege 80 milliárd forint feletti romlást mutatott az év végén a korábbi 3,6%-ról 2000.év végére 2,6%-ra csökkent. A GDP arányos teljes hiány az előző évi 2,9%-os mértékkel szoros összegben teljesült. A központi költségvetés adósságának GDP-hez viszonyított arányát az 1999. évi 60%-ról sikerült 56%-ra mérsékelni.

A központi költségvetés bevételeinek és kiadásainak főbb jogcímcsoportok szerinti megoszlását a következő táblázatok tartalmazzák:

 

 

 

 

 Bevételek

 1999. évi teljesítés

 2000. évi törvényi módosított előirányzat

 2000. évi teljesítés

 

 Összeg Md Ft

 Megoszlás %

 Összeg Md Ft

 Megoszlás %

 Összeg Md Ft

 Megoszlás %

 Bevételek összesen

 3 237,4

 100,0

 3506,4

 100,0

 3681,9

 100,0

 Ebből:

 

 

 

 

 

 

 - gazdálkodó szervezetek befizetései 

 444,1

 13,7

 471,6

 13,4

 468,3

 12,7

 - fogyasztáshoz kapcsolt adók

 1405,5

 43,5

 1601,4

 45,7

 1659,7

 45,1

 - a lakosság befizetései

 626,0

 19,3

 743,9

 21,2

 755,2

 20,5

 - egyéb befizetések

 752,0

 23,2

 689,5

 19,7

 797,8

 21,7

 - privatizációs bevételek

 9,8

 0,3

 0,0

 0,0

 0,9

 0,0

A központi költségvetés bevételei között a gazdálkodó szervezetek befizetései körében a társaságiadó-bevételek, a bányajáradék, valamint az egyéb befizetések maradtak el a tervezettől. A társaságiadó-bevételek jelzett kiesésében az adózók részére történt terven felüli kiutalások játszották a fő szerepet, míg a bányajáradék a bányatörvény elmaradt módosítása folytán nem teljesült. Mindezen bevételek aránya 12,7%-ot tett ki a bevételi oldalon. A fogyasztáshoz kapcsolt adók aránya 45,1%-ra emelkedett, mely megközelítően azonos lett a tervezettel (45,7%). A számítottnál kedvezőbb áfa-bevételek alakulását a gazdaság teljesítményének dinamikus növekedése, az import folyamatos bővülése, a magasabb bérkiáramlás, valamint az adóbeszedési szabályok szigorítása egyaránt befolyásolta. Míg a jövedékiadó-bevételek növekedését a dohánytermékek és a benzin forgalomnövekedése okozta.

A lakosság befizetési 1,5%-ponttal haladták meg a tervezett mértéket. Ebben kiemelt szerepe a személyi jövedelemadó bevételek 2%-pontos növekedésének volt.

Az egyéb befizetések a tervezetthez képest, mintegy 15,7%-ponttal kedvezőbben alakultak. Ebben a fő tételt a központi költségvetési szervek bruttó saját bevételi többlete jelentette.

 

 

 

 

 

 

 

 Kiadások

 1999. évi teljesítés

 2000.évi törvényi módosított előirányzat

 2000. évi teljesítés

 

 Összeg Md Ft

 Megoszlás %

 Összeg Md Ft

 Megoszlás %

 Összeg Md Ft

 Megoszlás %

 Kiadások összesen

 3 565,8

 100,0

 3902,6

 100,0

 4049,7

 100,0

 Ebből:

 

 

 

 

 

 

 - gazdálkodó szervezetek támogatása

 176,8

 5,0

 168,7

 4,3

 179,3

 4,4

 - felhalmozási kiadások

 151,1

 4,2

 190,3

 4,9

 163,1

 4,0

 - TB közreműködésével folyósított ellátások*

 274,9

 7,7

 310,7

 8,0

 303,6

 7,5

 - hozzájárulás a TB kiadásaihoz

 103,5

 2,9

 132,7

 3,4

 127,5

 3,1

 - központi költségvetési szervek kiadásai

 1 197,4

 33,6

 1353,3

 34,7

 1531,6

 37,8

 - támogatási célprogramok kiadásai

 228,7

 6,4

 243,7

 6,2

 224,9

 5,6

 - helyi önkormányzatok támogatása

 449,0

 12,6

 450,2

 11,5

 428,8

 10,6

 - adósságszolgálat, kamattérítés

 860,4

 24,1

 803,6

 20,6

 801,1

 19,8

 - egyéb kiadások

 124,0

 3,5

 249,4

 6,4

 289,8

 7,2

* Nem tartalmazza a GYES, GYED, GYET utáni központi költségvetésből származó nyugdíjbiztosítási járulékmegtérítést

A központi költségvetés kiadásain belül aránynövekedés következett be a gazdálkodó szervezetek támogatásai 179,3 milliárd forintra teljesültek, ami összegében meghaladja az 1999. évi teljesítést.

A TB közreműködésével folyósított ellátások esetében a kifizetés némileg kevesebb volt az előirányzathoz képest a családi pótlék, az anyasági támogatás valamint a gyermeknevelési támogatás esetében. Mindez az ellátást igénybevevők létszámának tervezettől eltérő alakulásának következménye.

A központi költségvetés kiadásain belül jelentősen emelkedés következett be a központi költségvetési szervek kiadásainál. Biztató tendenciaként értékelhető viszont, hogy az adósságszolgálati kamatkiadások részaránya csökkenést mutatott.

3. A központi költségvetés és a gazdálkodói szféra

3.1. Az adórendszer működése

A kiszámíthatóság, a folyamatosság és a stabilitás értékeinek megszilárdítása, megőrzése érdekében a Kormány a 2000. évben az adó- és járulékszabályok kisebb kiigazítását tartotta szükségesnek, így az egyes törvényekben bekövetkezett módosításokra ennek megfelelően került sor.

A módosítások szinte kivétel nélkül illeszkedtek az 1999-től életbe lépett változtatásokhoz, azok szerves folytatását képezték. Ezek közé tartozott a családok támogatása, a járulékrendszer átalakításának folytatása, a járulékigazgatás integrációja, a közösségi jogharmonizációs kötelezettségek teljesítése (áfa, jövedéki adó), az adminisztrációs kötelezettségek mérséklése és az adózás szabályainak egyszerűsítése, valamint az adókikerülés és adókijátszás lehetőségeinek további visszaszorítása, az adóigazgatási rendszer hatékonyságának növelése.

A személyi jövedelemadó 2000. évi változtatásainál a legfőbb szempont a stabilitás és a jogbiztonság erősítése volt. Ennek megfelelően az adókulcsok nem változtak. A családi kedvezmény mértékei a rendelkezésre álló források alapján átlagosan mintegy 30 százalékkal növekedtek.

A szabályok egyszerűsítésének kívánalma indokolta az adókedvezmények kisebb módosítását. Ennek jegyében a magánszemélyek önkéntes kölcsönös kiegészítő nyugdíjpénztári befizetéseinek 1999. évi 50 százalékos és a kiegészítő egészségpénztári, valamint önsegélyező pénztári befizetések 25 százalékos adókedvezménye egységesen 30 százalék lett, a 100 ezer, illetőleg a 130 ezer forintos adókedvezményi felső határ megtartása mellett. A közcélú adományok kedvezménye egységessé vált, és a kedvezményi korlátok fix összegűek lettek.

A vállalkozókat érintő egyszerűsítések közül kiemelendő, hogy az átalányadózás választására jogosult tevékenységek köre kibővült, és az átalányadózás alkalmazásának lehetősége kiterjedt a tevékenységüket kezdő egyéni vállalkozókra is.

A társasági adó mértékei és kedvezményei nem változtak. Kisebb módosítás a nagyberuházáshoz kapcsolódó adókedvezményt érintette.

Az általános forgalmi adóban a 2000. évben bekövetkezett módosítások legmarkánsabb eleme az adó-visszaigénylés feltételeinek szigorítása volt. Az éves és negyedéves bevallóknak csak akkor járt vissza forgalmi adó, ha az összesített adóalap a tárgyév elejétől a 4 millió forintot meghaladta (korábban ez az összeghatár 2 millió forint volt). A havi áfa-bevallók - több feltétel teljesülése esetén - akkor igényelhették vissza az adót, ha erre két egymást követő időszakban jogosultak voltak. A visszaigényelhető adót ezen túl csökkentette a ki nem fizetett beszerzések adója. A törvény korlátozta a visszaigénylést megszűnő cégek esetében is. Az 500 000 forintnál nagyobb visszaigénylés esetén az adóhatóságnak lehetősége volt alaposabb vizsgálat miatt 30 nap helyett 45 napon belül teljesíteni a kiutalást. Az éves bevallási kötelezettség bevételi határának 3 millió forintról 8 millió forintra emelésével nőtt azoknak a száma, akik adóbevallási kötelezettségüknek évente csak egy alkalommal tesznek eleget. Az adózással kapcsolatos adminisztráció csökkentése érdekében, a személyi jövedelemadóban bekövetkezett változásokkal összhangban az átalányadózást választók kötelezően alanyi adómentes státusba kerültek, esetükben az alanyi adómentesség értékhatára 2 millió forintról 4 millió forintra emelkedett.

A jövedéki adóban megvalósult a bor jövedéki körbe vonása, amely a jogharmonizáció kiteljesítése mellett elsődlegesen a borpiacon kialakult adóelkerülések, borhamisítások visszaszorítását célozta. Ennek megfelelően a bor jövedéki szabályozásának törvényi, jogszabályi hátterét ki kellett alakítani. A 11%-os fogyasztásiadó-tétel 5 Ft/l fix összegű jövedéki adóra módosult. A 2000. évben is sor került a jövedéki adómértékek valorizálására. Az adóemelés mértéke - két termékcsoport kivételével - átlagosan 7 százalék volt. Ennél nagyobb mértékben nőtt a gyümölcspálinka, borpárlat /11,6%/, a nem habzó köztes alkoholtermékek /10%/ és a habzó köztes alkoholtermékek /15%/ jövedéki adója. A cigaretta adótétele az EU minimum adószinthez való közelítés érdekében 15%-kal emelkedett. Míg a benzin és a gázolaj adója átlagosan 7%-kal került valorizálásra, addig a cseppfolyós és a sűrített halmazállapotú üzemanyagoké a felére csökkent.

A fogyasztási adó százalékos mértékei 2000. évben nem változtak.

Az illetékek módosítása részben a vállalkozói szférát, részben pedig az illetékalanyok ennél szélesebb körét érintette. A gazdasági élet szereplőinek illetékkötelezettségével függött össze az ingatlanapport illetékmentességének, a gazdasági társaság megszűnésekor a felhalmozott vagyon tagok közötti felosztásához kapcsolódó vagyonszerzés illetékmentességének, a statisztikai illetéknek (a külkereskedelmi áruforgalomhoz kötődő speciális eljárási illeték-fajtának) a megszűnése.

A helyi adók közül a helyi iparűzési adóban a vállalkozók adó-adminisztrációjának egyszerűsítését és az önkormányzati adóhatóságok munkájának könnyítését célozta néhány kisebb módosítás. A több telephelyen működő vállalkozások jogbiztonságát - és egyúttal az önkormányzati adóhatóságok közötti kapcsolatrendszert - javította az iparűzési adóalap megosztási szabályának egységesítése.

Az adózás rendjében módosult szabályok többségükben az egységes adó- és járulék-folyószámlarendszer kiépítéséhez, a bevallási, befizetési, adatszolgáltatási rendhez és az eljárások egységesítéséhez szükséges változtatásokat tartalmazták. A járulékok megállapítására, bevallására, befizetésére vonatkozó változtatások a személyi jövedelemadó szabályaival való összhang jegyében történtek.

Az adóbevételi előirányzatok teljesülése

A 2000. évi költségvetési előirányzat a gazdálkodó szervezetek társasági adója címén 277 milliárd forint bevétellel számolt. A tervezettel szemben a zárszámadással érintett évben a központi költségvetés tényleges bevétele 273,2 milliárd forint lett, amely 3,8 milliárd forinttal kevesebb az előirányzatnál és az előirányzat 98,6 százalékos teljesítésének felel meg. Éves szinten a bruttó befizetés 311 milliárd forint, a kiutalás pedig 37,8 milliárd forint volt. Az előirányzattól elmaradó teljesítést az okozta, hogy miközben a bruttó befizetés 4 milliárd forinttal meghaladta a tervezettet, a kiutalás összege annál nagyobb mértékben, 7,8 milliárd forinttal múlta felül a tervezés során számszerűsített értéket. A 2000. évi bevétel az előző évi teljesítést 24,4 milliárd forinttal, illetőleg 9,8 százalékkal haladta meg, vagyis a gazdálkodó szervezetek társaságiadó-fizetése reálértéken nem változott.

A társaságiadó-előlegfizetés és a -feltöltés rendjéből fakadóan a decemberi befizetés 2000-ben is kiemelkedő volt, ekkor 111,1 milliárd forint került átutalásra a központi költségvetésbe. Megjegyzendő, hogy az utolsó hónapban realizált bevétel aránya az 1999. évi 45,6 százalékról 2000-ben 40,7 százalékra csökkent (a két év decemberének adatát vizsgálva 2000-ben 2,2 milliárd forinttal kevesebb bevétel jelentkezett).

A pénzintézetek társasági adója 2000-ben 19,5 milliárd forint volt, ami elmaradt a tervezettől. A 22 milliárd forintos előirányzatnak a 88,8 százaléka került befizetésre. Az előirányzott és a tényleges bevétel közötti 2,5 milliárd forintos különbözet a bruttó befizetésnél jelentkező 2,7 milliárd forintnyi elmaradás következménye, ugyanakkor a bevétel (egyenleg) szempontjából kedvező volt, hogy a tervezetthez képest az adóhatóság 0,2 milliárd forinttal kevesebb társasági adót utalt ki a pénzintézeteknek. Az előirányzott bevételhez viszonyított kiesés ellenére megfordult az 1999-ben megfigyelt kedvezőtlen jelenség - amikor a pénzintézetek társaságiadó-fizetése 1998 után jelentősen mérséklődött -, mivel az érintett adózók az előző évhez képest 2000-ben 5,8 milliárd forinttal, illetőleg 42,7%-kal több társasági adót fizettek a központi költségvetésbe.

A 2000. évben a bányajáradék-bevétel összesen 13,7 milliárd forint volt, ami az 1999. évi 11,5 milliárd forintnál magasabb, de a 2000. évi tervezett 19,1 milliárd forinttól lényegesen elmarad.

Az előirányzattól történő jelentős elmaradást alapvetően a befizetés döntő hányadát (mintegy 80%-át) adó kőolaj- és földgáztermékek termelésének és azok árának a tervezettektől eltérő alakulása okozta. A kőolaj termelése alacsonyabb lett a tervezett mennyiségnél, továbbá a földgáz esetében magasabb mértékű áremeléssel számoltunk.

A vámbevételek a nemzetközi megállapodásokban vállalt szerződési kötelezettségek alapján évente csökkennek. A kereskedelmi forgalom legjelentősebb részét képező EU-behozatal vámjai folyamatosan mérséklődtek. 2000. év volt az utolsó év, amikor a szabadkereskedelmi megállapodások szerinti kedvezményes vámtételek még érvényesültek az ipari termékekre, ugyanis 2001-től teljes mértékben megszűntek ebben a körben a vámok. A mezőgazdasági termékeknél több területen még megmaradtak a vámtételek a szabadkereskedelmi forgalomban, azonban a kereskedelmi kedvezmények folyamatos bővítésére került sor.

A tervezett 118 milliárd forint helyett a vámbevételek mintegy 136,6 milliárd forintot értek el, amiből 34,5 milliárd forint volt a vámbiztosíték-számla egyenlege. A vámbiztosíték-számla egyenlege a tervezettnél 9,5 milliárd forinttal magasabb lett. A vámok 7,9 milliárd forinttal haladták meg a tervezett összeget, ami alapvetően a több mint 800 milliárd forinttal magasabb importforgalom következménye.

A központi költségvetés játékadó-bevételét 2000. évre 27 500 millió forintra terveztük. A tényleges bevétel 27 935 millió forintot tett ki, amely 1,6%-kal magasabb az előirányzottnál és mintegy 60%-kal haladja meg az előző évi tényszámot.

Az előzetes számításoknak megfelelően a nagymértékű adóbevétel-növekedést elsősorban a pénznyerő automatákat üzemeltető vállalkozások befizetései, valamint az állami szerencsejáték-szervező sorsolásos és fogadásos játékai utáni befizetések adják.

Egyéb befizetések jogcímén 2000-ben a központi költségvetésnek 16,9 milliárd forint bevétele származott. Az előirányzat 56,4%-a teljesült. A befizetésből többek között 7 milliárd forint az APEH bírság és önellenőrzési pótlékból, 8,2 milliárd forint az APEH késedelmi pótlékból, valamint 408 millió forint a piacra jutási támogatás visszatérítéséből származott.

Az adóhatóság a 2000. évben elsősorban az adónemi bevételekben realizálódó adóhiányok megállapítására és beszedésére helyezte a hangsúlyt, azzal együtt, hogy az előző évihez viszonyítva lényegesen magasabb számú ellenőrzésre került sor, és az ellenőrzést követően adóhiány megállapítására, illetve elsőfokú határozat kiadására adózói mulasztásért, késedelmes teljesítésért.

Az általános forgalmiadó-bevétel 2000. év folyamán 1153,8 milliárd forint volt, a számítottnál kedvezőbb növekedési dinamika mellett. Az év első felében a gazdaság élénkülése következtében emelkedtek az exporthoz és a beruházási célú felhasználásokhoz kapcsolódó, import-beszerzések utáni áfa-befizetések. A második félévben egyrészt az infláció gyorsulásából adódóan nőttek a lakossági vásárlásokból származó adóbevételek; másrészt a kormányzati intézkedések hatására növekedett a lakossági beruházási kereslet az építési piacon. A belföldi és az import-befizetések dinamikáját a szabályozók szigorítása következtében a visszautalások nem tudták megfelelő ütemben követni. Így a 85 milliárd forinttal megemelt előirányzat 4,4%-kal túlteljesült. A többletbevétel kétharmada a makrogazdasági folyamatok kedvező alakulásával, egyharmada pedig a szabályozás visszaigénylések szigorítására irányuló módosulásával magyarázható.

A jövedéki és fogyasztási adóból az elmúlt évben 505,9 milliárd forint folyt be, ami 1,9%-kal haladta meg az előirányzatot. A jövedékiadó-bevételek kedvező alakulásában főként a dohánytermékek utáni befizetések játszottak szerepet. Az üzemanyagoknál a magas árak fékezték az adóbevételek növekedését. A benzin esetében számottevőbb volt a volumen csökkenése, míg a gázolaj utáni adóbevétel a visszautalások ellenére is kedvezően alakult a gazdaság élénküléséből adódó volumennövekedés következtében. Az egyéb kőolajszármazékok után fizetett jövedékiadó-bevétel jelentősebb növekedését a gázüzemanyagok értékesítéséből származó adótétel csökkenésének hatására bekövetkezett jelentős volumennövekedés okozta. A fogyasztásiadó-bevételek kedvező alakulásában a személygépkocsi import játszott meghatározó szerepet, a volumen és a vámérték növekedése egyaránt hozzájárult az adóbevételek emelkedéséhez.

A 2000. évre vonatkozó költségvetés eredeti előirányzatként 877,8 milliárd forint államháztartási szintű személyi jövedelemadó-bevétellel számolt. A zárszámadási évben tapasztalt, az adóbevétel szempontjából kedvező folyamatokat figyelembe véve az 1999. évi költségvetés végrehajtásáról szóló törvény 46,9 milliárd forinttal, 924,7 milliárd forintra emelte az előirányzatot, amelyből 682,4 milliárd forint volt a központi költségvetés tervezett bevétele, míg a helyi önkormányzatok részesedése 242,3 milliárd forintot képviselt.

A tényleges személyi jövedelemadó-bevétel államháztartási szinten 938 milliárd forintban teljesült, amely 13,3 milliárd forinttal, azaz 1,4%-kal haladta meg a tervezett bevételt (az eredeti előirányzathoz képest mutatkozó többlet 60,2 milliárd forint). Az előirányzat feletti bevétel egésze a központi költségvetés forrásait gyarapította.

A tervezettet meghaladó teljesítésben a legfőbb szerepet a progresszív adóalap prognosztizáltnál magasabb összege játszotta. A makrohatásokon kívül az adóbevétel növekedése irányába hatott az is, hogy az adókedvezmények érvényesítése feltételezhetőleg elmaradt az előre jelzettől.

Az adóbevételnél tapasztalt dinamikus növekedés az infláció mértékét jelentősen meghaladta, megállapítható, hogy az előző évihez képest a személyi jövedelemadóból származó bevétel reálértéken is növekedett.

A 2000. évi költségvetés illetékbevételi előirányzata 56,7 milliárd forint volt. A bevétel 54,4 milliárd forintban realizálódott, ami 96%-os teljesítésnek felel meg. Az előirányzathoz képest jelentkező mintegy 2,3 milliárd forintos bevétel-elmaradás két tényező együttes hatásaként következett be. Az ingatlanárak emelkedése az általános árszínvonal-növekedésnél nagyobb volt, így bővültek az illetékalapok, ennek következtében a vagyonszerzési illetékbevétel kb. 3,1 milliárd forinttal növekedett. A bélyegilleték viszont a korszerű okmányokra az elgondoltnál kisebb arányú csere történt, így 5,4 milliárd forinttal elmaradt az előirányzattól.

3.2. Az adó- és vámbeszedési tevékenység

Az adó- és járulékbeszedés hatékonysága a 2000. év számadatainak tükrében jelentősen javulást mutat.

A 2000. évi 176,0 milliárd forint előirányzattal szemben 198,3 milliárd bevétel realizálódott, melyből az ellenőrzési megállapítások 32,8 milliárd forintot, a behajtás 131,9 milliárd forintot, a jogerősen visszatartott kiutalások összege 33,6 milliárd forintot jelentett.

A kintlévőségek behajtása és az egyéb intézkedések révén nőtt az államháztartási bevételekhez való hozzájárulás, jelentősen csökkent a hátralékállomány. A kedvező eredményekben szerepe volt, hogy a járulékbeszedés integrációja már 1999-ben megvalósult és a társadalombiztosítási hátralékok kimutatása folyamatosan javult.

Jelentős eredményként könyvelhető el az is, hogy a folyó évben a hátralékok növekedését sikerült megakadályozni, a hátralékállomány március elejétől az év végére 4,3%-kal, 30,9 milliárd forinttal csökkent. A behajtási bevételekben továbbra is meghatározó a végrehajtási intézkedések eredménye.

Az ellenőrzési területen megkezdődtek az egységes adó- és járulékellenőrzések. Az előző évi stagnálással szemben - főként a pénzforgalmi, az operatív és az egyszerűsített ellenőrzések révén - 8,4%-kal több, összesen 348,5 ezer adó- és járulékellenőrzés fejeződött be.

A vámbeszedési tevékenység alakulására jellemző, hogy a 2000. évben a kialakított technológiai rendszer szigorú betartását azzal biztosította a szervezet, hogy a belső működéshez meghatározott, technológiai rendet szabályozó utasítást év közben folyamatosan, a gazdasági és jogszabályi változásokat gyorsan követve módosították. Az utóellenőrzések növekvő hatékonysága mutatkozott meg az eredményesebb vámérték-vizsgálatok kapcsán is, valamint abban, hogy az utólagosan kiszabott kötelezettségek beszedése sikeresebb volt.

A vámbeszedési tevékenység hatékonyságát jelzi részben a nettó kintlévőség-állomány folyamatos csökkenése, 1995. évben még 36,5 milliárd forintot jelentett a kintlévőség, ami 2000. év végére 10 milliárd forint alá csökkent. A 2000. évben folytatott rendszeres felügyeleti ellenőrzési tevékenység eredményeként a 33/1999. (II. 26.) Korm. rendelet 10.§-a alapján az 1992. augusztus 1-je előtt kiszabott és elévült vámtartozások törlése 2001. évre befejeződik. Az eddigi tevékenység eredményeként mintegy 20 milliárd forint körüli tartozás törlésére került sor.

Az elmúlt évben 5484 db azonnali beszedési megbízást bocsátottak ki, és 2161 céggel szemben kellett intézkedést kezdeményezni a hitelezői igény érvényesítésére a felszámolási eljárás keretében. Fokozottan ellenőrizték valamennyi halasztott vámfizetési engedéllyel rendelkező gazdálkodót abból a szempontból, hogy határidőre eleget tesznek-e fizetési kötelezettségüknek. Folyamatos a csőd- és felszámolási eljárásokhoz kötődően végrehajtandó feladatok teljesítése is. Kiemelten kezelték a visszaigénylések ellenőrzését és teljesítését. A legnagyobb mozgás továbbra is az üzemanyagok jövedékiadó-bevételi számláján volt tapasztalható, ami annak tudható be elsősorban, hogy a gázolaj jövedéki adójának visszaigénylésére több jogcímen is lehetőség nyílt.

3.3. A gazdálkodó szervezetek támogatása, ágazati összetétele és a fogyasztói árkiegészítés

A gazdálkodó szervetek számára a központi költségvetés 2000-ben 163 896,1 millió forintot biztosított, ami megegyezik az előző évben felhasznált forrással és 2% -kal meghaladja a módosított előirányzatot, melyet a normatív módon folyósított, a megváltozott munkaképességűek foglalkoztatását elősegítő támogatás tervezettnél közel 4.000 millió forinttal magasabb igénybevétele határozott meg.

A támogatásokból 10%-ot képvisel az úgynevezett normatív támogatás, az előző évi 8%-kal szemben, az egyedi támogatások 1999. évi 30%-os részaránya is növekedett 3%-kal. Az agárgazdasági támogatások folyó támogatásai az 1999. évi kifizetéshez képest csökkentek, ami nem jelenti az agrárgazdáság támogatási szintjének csökkenését, hiszen az ágazat más költségvetési jogcímen (mezőgazdasági beruházások támogatása/fejezeti kezelésű támogatási célelőirányzat) jelentős támogatás-növekedéssel számolhatott.

3.3.1. Vállalkozások folyó támogatása

A mező- és erdőgazdálkodás, az élelmiszer-feldolgozás, valamint e termékek forgalmazásának folyó támogatásaira 2000-ben a költségvetési törvény 91 386,5 millió forintot irányozott elő. Ez az összeg tartalmazta a piaci zavarok elhárítása céljából felvásárolt mezőgazdasági termékek értékesítéséből származó 10 000 millió forint bevételi előirányzatot is.

A 2000. évi tényleges kiadás együttesen 97 064,7 millió forintot tett ki, amelyből

- a piacrajutási támogatás termékértékesítésből származó tényleges bevétele 408,3 millió forint,

- az agrártermelési támogatáshoz a 2000 évi ár- és belvíz miatti károk enyhítésesére elkülönített összeg - az 1058/2000. (VII. 11.) Korm. határozat értelmében - 2853 millió forint,

- az aszály okozta, 50%-ot meghaladó terméskiesés kompenzálására az általános tartalékból juttatott összeg - a 2221/2000. (IX. 21.) Korm. határozat szerint - 1500 millió forint volt.

Az agrártámogatások előirányzatait az év folyamán együttesen 5 alkalommal módosították Kormányhatározatok, amelyek végeredményeként a beruházási támogatási előirányzat terhére további 13 300 millió forinttal növekedtek a folyó támogatások.

a) A piacrajutási támogatás kiadási előirányzata törvény szerint 58 303,5 millió forint volt, az év közben végrehajtott elvonások és többletforrások, valamint az előirányzathoz viszonyított bevételkiesést is figyelembe véve végső soron 8748,1 millió forinttal kevesebb összeggel rendelkezhetett a tárca. A piacrajutási támogatás céljainak módosított előirányzata 49 555,4 millió forint lett, amelyből ténylegesen e címen összesen 49 548,5 millió forintot folyósítottak.

A támogatáson belül a legjobb minőségű termékek felvásárlásához nyújtott segítség 13 144,6 millió forint volt, melynek 54%-át közvetlenül az élelmiszeripari, 32%-át pedig, a mezőgazdálkodáshoz sorolt társas vállalkozások kapták. Az egyéni vállalkozók és az őstermelők e jogcímből 8%-kal részesedtek. A jogszabály szerinti célok közül legnagyobb összeggel a tehén- és juhtej-felvásárlást 5865 millió forinttal, a sertéságazatot 3368 millió forinttal, ezt követően pedig a baromfipiac egyensúlyban tartását 2715 millió forint hozzájárulással segítette a központi költségvetés.

A piacrajutást, minőségbiztosítást, marketinget és raktározást elősegítő támogatás tényleges felhasználása 11 947,5 millió forint volt, amelyből 12% került közvetlenül a mező-, vad-, erdőgazdálkodás ágazathoz, 31% az élelmiszeriparhoz, 27% a gazdasági tevékenységet segítő szolgáltatás ágazathoz, a kistermelőkhöz, egyéni gazdálkodókhoz együttesen 9%, a többi pedig más ágazatokhoz sorolt vállalkozásokhoz került. A marketing tevékenységre és az informatikai fejlesztések támogatására a 2000-ben 3333 millió forintot, az állat- és növény-egészségügyi költségek egy részének kompenzálására 2996 millió forintot, a minőségbiztosításra és az ezzel kapcsolatos vizsgálati költségek csökkentésére, raktározási és egyéb tevékenység támogatására pedig 5618,3 millió forintot fordítottak.

A mezőgazdasági és élelmiszeripari termékek kiviteléhez adott közvetlen támogatás 2000-ben pénzforgalmi adatok szerint 24 456,4 millió forint volt. Az előző évekről áthúzódó tárgyévi kifizetés 47%, azaz 11 525,4 millió forint volt. A jogszabályok alapján az exporttámogatás 72%-át az élelmiszeripari, 21%-át pedig kereskedelmi vállalatok vették igénybe, normatív és pályázatos rendszer szerint. A sertéshús és készítményeinek központi támogatása változatlanul a legnagyobb hányadú, mintegy 40%-os volt a tárgyévben is, azaz 9883 millió forint. A kiviteli támogatásból a zöldség-gyümölcságazat és feldolgozott termékei közel 30%-al részesedtek, 7050 millió forintos összeggel. A baromfifélék és készítményeknek kiviteléhez pedig együttesen 3269 millió forinttal járult hozzá a központi költségvetés.

b) Az agrártermelési támogatás céljainak költségvetési előirányzata összesen 32 828,0 millió forint volt, amelyhez nagyobbrészt átcsoportosítással, valamint fejezeten kívüli források bevonásával végeredményben 14 467,7 millió forint többletet biztosított a Kormány. A rendelkezésre álló előirányzatból összesen 47 284,9 millió forintot fizettek ki.

A jogcímen belül az agrárfinanszírozási, kamattámogatási célra felhasznált összeg ténylegesen 14 976,3 millió forint, melyből a mezőgazdálkodáshoz sorolt társas vállalkozások 66%-kal részesedtek, az élelmiszeriparhoz soroltak pedig 16%-kal. Az előző évihez viszonyítva e jogcímből is csökkent az egyéni vállalkozások és kistermelők részesedése, 4,7%.

A földalapú növénytermesztési támogatásra összesen 15 569,2 millió forintot költöttek, amiből döntően a mezőgazdasággal foglalkozó egyéni gazdálkodók és kisvállalkozók részesedtek, de az előző évihez mérten 6% ponttal kevesebb hányaddal, azaz 74%-al. A mező- és erdőgazdálkodás ágazathoz tartozó társas vállalkozások az előirányzat 20%-át vették igénybe. Az agrár-környezetvédelmet szolgáló programok megvalósulásaként e jogcímből 6670 millió forintot használtak fel környezetkímélő növényvédelmi stb. célokra.

Az agrárgazdasági termelés egyéb céljaira együttesen 16 739,4 millió forintot folyósítottak, amelyből az árvíz és belvíz miatti károk enyhítésére szolgáló összeg 2853,0 millió forint, az aszály miatti kiegészítés pedig 1500,0 millió forint volt az 1058/2000. (VII. 11.) Korm. határozat valamint, a 2221/2000. (IX. 21.) Korm. határozatnak megfelelően. A katasztrófák kárainak enyhítésére együttesen végül 4213 millió forintot folyósítottak Az agrártámogatási rendelet szerinti jogcímek közül az állattenyésztést 5461 millió forint támogatta, a mező- és erdőgazdálkodás biztosítási díjainak mérséklését 1498 millió forinttal, a zöldség-gyümölcs termelői-értékesítő szervezeteket /TÉSZ/ 1730 millió forinttal, a fiatal agrárvállalkozókat pedig 1492 millió forinttal segítették.

c) Az erdőkárok elhárításának költségvetési támogatása előirányzat 255 millió forint volt, amelyet - a 2076/2000. (IV. 11.) Korm. határozat az árvízi katasztrófahelyzet pénzügyi fedezetének biztosítására - 2,1%-os elvonás csökkentett. Az erdőkárok támogatására ténylegesen 231,3 millió forintot fordítottak.

3.3.2. Normatív támogatások

A megváltozott munkaképességű dolgozók rehabilitációs foglalkoztatásának támogatására a 2000. évi költségvetésben előirányzott 13 000 millió forinttal szemben 16 908,2 millió forint összegű támogatást vettek igénybe az érintett gazdálkodó szervezetek.

A tervezettet 30%-kal meghaladó támogatás igénybevételében a foglalkoztatott megváltozott munkaképességűek létszáma bővülésének, valamint a kijelölt célszervezetek esetében a létszám-összetétel változásának - a nagyobb támogatási kategóriákba tartozó fogyatékos dolgozók arány-növekedésének - volt meghatározó szerepe. A támogatást az eredeti előirányzat mértékéig a Munkaerőpiaci Alap költségvetési befizetése, az azt meghaladó kifizetéseket pedig a központi költségvetés finanszírozta.

3.3.3. Egyedi támogatások

Az egyedi támogatás

- az iparban a bányászati ágazatban jelenik meg. A központi költségvetés az un. bányabezárási támogatásra 2000. évben 3287,5 millió forintot biztosított, ami a bányavagyon-hasznosító részvénytársaságok kötelezettségeinek vagyon-értékesítésből nem fedezett hányadát finanszírozta;

- másik csoportja a közlekedést érinti. A központi költségvetés a vasúti személyszállítási alapellátás bevételeihez 47 252,4 millió forinttal járult hozzá, melyből a MÁV Rt. 46 477,0 millió forintot, a GySEV Rt. pedig 775,4 millió forintot vehetett igénybe.

- a pénzintézeti szektorban a következő formában kerül felhasználásra:

- az Eximbank 1300 millió forintos eredeti kamatkiegyenlítési előirányzata javára év közben 160 millió forint került átcsoportosításra, amelyet a bank teljes egészében igénybe vett. A kamatkiegyenlítésbe bevont hitelek után a bank saját eredménye terhére további 147 millió forint kamatkedvezményt nyújtott ügyfeleinek. A kamatkiegyenlítési rendszerbe az Eximbank döntően a kereskedelmi bankoknak folyósított, 365 napon túli refinanszírozási hiteleket vonta be.

- Magyarországon jelentős a felszámolási eljárás alatt lévő gazdálkodó szervezetek száma és eszközeik további működtetése - más vállalkozásokban történő hasznosulása - a fizetőképes kereslet hiányában komoly nehézségekbe ütközik. A Kormány ezért döntött 1994. elején a kis- és középvállalkozások által igénybe vehető kedvezményes kamatozású hitelek körét bővítő konstrukcióról, amely egyben segíti a felszámolások mielőbbi befejezését, a hitelezők igényeinek gyorsabb kielégítését is. Az elmúlt évben a költségvetésből kifizetett összeg 355,3 millió forint volt, amely közel 300 gazdálkodó szervezetnek nyújtott támogatást.

- keretében kerül sor a mezőgazdasági biztosító egyesületek létrehozásához nyújtandó tőkejuttatásra. A 20 millió forintos előirányzatból 16 millió forint került kifizetésre.

3.3.4. Egyéb támogatások

Az egyéb vállalati támogatások 500 millió forintos előirányzatával szemben 401,4 millió forintos felhasználásra került sor. A kifizetések között szerepel a mecseki bányászat humánjellegű (baleseti járadék, kereset-kiegészítés és szénjárandóság) támogatása, az 1980-as években támogatott mezőgazdasági beruházások kamattérítése és az egyéb, úgynevezett járó, de korábban igénybe nem vett - az időközben megszűnt támogatási jogcím miatt e támogatásból igényelhető - támogatás utólagos igénylése, illetve befizetése.

3.3.5. Fogyasztói árkiegészítés

A fogyasztói árkiegészítés terhére történő kifizetések 2000. évben 82,8 milliárd forintot tettek ki, ami 6,2%-kal haladta meg az előirányzatot. Ebben a keretösszeg növekedését meghaladó hatású tarifaemelés és a kedvezményes utazások növekedése egyaránt szerepet játszott.

3.4. A csőd- és felszámolási eljárások

2000-ben 13 csőd- és 4468 felszámolási eljárás került közzétételre a bíróságokhoz benyújtott 63 csőd- és 12713 felszámolási kérelemből. A csődtörvény hatálya alá tartozó 411,5 ezer regisztrált vállalkozás 3,1%-át érintették 2000. évben a csőd-, illetve felszámolási kezdeményezések. A felszámolási kérelmek valamivel több mint egyharmadánál indult meg ténylegesen a felszámolás. Az átmeneti fizetési nehézségeiket a gazdálkodók a szabályozott bírósági csődeljáráson kívüli egyéb eszközökkel rendezik, ez a magyarázata annak, hogy a csődeljárások száma mára szinte elhanyagolható mértékűvé vált. Ugyanakkor a bíróság által fizetésképtelennek nyilvánított gazdálkodók száma a 90-es évek elejét jellemző évi 2200-2800-ról 1996-2000 között 3000-4500-ra nőtt.

A felszámolások 89%-át a hitelezők kezdeményezték. Az eljárások kezdeményezésében az APEH szerepe évről évre nő, 2000-ben a bejelentések közel egyharmadát az APEH tette meg. Az APEH aktivitása a felszámolások kezdeményezésében részben annak is a következménye, hogy az állami adóhatóság 2000. évtől mentesült az ún. hitelezői nyilvántartásba-vételi díj befizetésének kötelezettsége alól.

1992-től 2000. végéig 25 689 felszámolás nyert érdemi befejezést, amelynek egyötödét 2000-ben zárták le a bíróságok. A csődtörvény hatályba lépése óta 2000. volt az az év, amikor a legnagyobb számban fejeződtek be az eljárások (5359 érdemi és 5193 ügyviteli befejezés volt). Ugyanakkor már 1999-ben megfordult az a tendencia, hogy a befejezések száma meghaladta a bejelentésekét, tehát a felhalmozódott ügyek száma ismét nő. Az eljárások befejezését továbbra is hátráltatja a peres ügyek elhúzódása.

Az 1997. évi törvénymódosítással bevezetett - a felszámolói díj részbeni fedezetéül szolgáló, a hitelezők által befizetett - nyilvántartásba-vételi díj 2000-ben 295 millió forint volt, ami egy hitelező esetében átlagosan 13 ezer forintot jelentett. A hitelezői befizetések az 1999. évi 70%-ára estek vissza az államháztartás alrendszereibe tartozó követelések mentesítése következtében.

A felszámolók díját a központi díjkiegészítési számla terhére 2000. évben 25 millió forinttal egészítették ki, ugyanakkor 65 millió forint befizetés érkezett, így a központi díjkiegészítési számla év végi záróegyenlege 51 millió forint volt.

3.5. Állami és kincstári vagyonkezelés

3.5.1. Az állami és kincstári vagyonnal kapcsolatos bevételek

2000-ben az állami és kincstári vagyonkezelésből 30 milliárd forintnyi bevétele származott a központi költségvetésnek. A bevételek eredetileg tervezett összege 34 milliárd forint volt, a költségvetési törvény módosítása során azonban az Országgyűlés mentesítette az ÁPV Rt-t osztalékfizetési kötelezettsége alól (14,4 milliárd forint), így az előirányzat 19,6 milliárd forintra változott.

A kincstári vagyonkezelés bevételeit lényegében a 29,7 milliárd forintnyi koncessziós befizetések határozták meg. A távközlési koncessziós díjak (29 milliárd forint) csaknem 11 milliárd forinttal kedvezőbb teljesülése alapvetően a DCS 1800-as szolgáltatásra kiírt pályázat sikeréből adódó többlet-befizetésekből származik. A három mobil üzemeltető (V.R.A.M., WESTEL Mobil Rt., Pannon GSM Rt.) a szolgáltatás nyújtásához szükséges frekvenciasávhoz történő hozzáférés ütemében fizette a vállalt egyszeri koncessziós díjakat.

A szerencsejáték szervezésével kapcsolatos 650 millió forintos koncessziós díj csak mintegy felét teszi ki a tervezettnek, mivel az 1999-ben pályázatot nyert két budapesti játékkaszinó közül az egyik már az évben befizette a 2000. évi koncessziós díjat.

A Kincstári Vagyoni Igazgatóság a kincstári vagyonkezeléssel és -hasznosítással kapcsolatos befizetéseit az előirányzatnak (300 millió forint) megfelelően teljesítette.

Az állami vagyon értékesítéséből befolyt bevételekből az ÁPV Rt. 2000-ben nem teljesített befizetést. A központi költségvetés 925,1 millió forintnyi privatizációs bevétele még az 1999. évi értékesítési bevételek áthúzódó elszámolásából ered.

3.5.2. Az ÁPV Rt. 2000. évi tevékenysége

Az ÁPV Rt. tevékenysége a privatizálható vagyon csökkenésével folyamatosan változott. A hangsúly egyrészt a vagyonkezelésre tolódik át, másrészt a Kormány olyan új tevékenységeket ír elő a társaságnak, amelyek állami feladatok finanszírozását, lebonyolítását jelentik.

A 2000. évre megmaradt privatizálandó vagyon elsősorban olyan társasági részesedésekből állt, amelyek esetében a privatizációs stratégia jóváhagyása a Kormány állásfoglalását igényelte.

Az ÁPV Rt. kötelezettségeit, és az állam vagyonával kapcsolatos rendelkezéseket a költségvetési törvény 6. §-a és melléklete tartalmazta. Év közben a Kormány többletfeladatokat írt elő az ÁPV Rt. részére, amelyek az ÁPV Rt. üzleti tervének megváltoztatását, lényeges felülvizsgálatát tették szükségessé. A megváltozott privatizációs program azt eredményezte, hogy a bevétel alacsonyabb lett a tervezettnél. A kisebb bevételek és a megnövekedett állami feladatok forrásigénye szükségessé tették a költségvetési törvény ÁPV Rt-t érintő rendelkezéseinek módosítását.

Az ÁPV Rt. hozzárendelt vagyonából származó bevételei

 

 

 

 A bevételek főbb tételei az alábbiak:

 

 millió forintban

 

 előirányzat

 teljesítés

 Értékesítési bevételek készpénzben

 76 590

 18 973

 Értékesítési bevételek kárpótlási jegyben

 2 000

 1 310

 Értékesítés összesen

 78 590

 

 Vagyonhasznosítás bevételei

 4 975

 1 128

 Kapott osztalék

 8 200

 12 877

 Egyéb bevételek

 --

 18 186

 „Gázközműkötvények”* kamatbevétele

 3 535

 6 445

 Bevételek összesen

 95 300

 58 919

* az önkormányzatok gázközművekkel kapcsolatos járandóságai fedezetére a központi költségvetéstől kapott államkötvények

A bevételek elmaradásának legfontosabb oka, hogy nem valósult meg a tervezett, jelentősebb bevételt eredményező eladások közül a HUNGAROPHARMA Rt., MALÉV Rt., Budapest Bank Rt., Antenna Hungaria Rt., CD Hungary Rt., Hajógyári Sziget Vagyonkezelő Kft. és az ingatlanok nagy részének értékesítése.

A megvalósult jelentősebb értékesítések a következők voltak:

 

 millió forintban

 Kereskedelmi és Hitelbank Rt

 9 167

 ITC

 1 825

 OTP/97 és MOL/98 értékesítéséből áthúzódó bevételek

 1 432

 Borsodchem

 1 325

 ICN Magyarország

 1 218

 Antenna Hungária Rt.

 1 197

 Nitrokémia 2000 Rt.

 460

 Ingatlan-értékesítési bevétel

 640

 Egyéb

 3 019

 Összesen:

 20 283

A vagyonhasznosítás 1128 millió forintnyi bevételéből 905 millió forint a földhaszonbérlet bevétele, amely szintén elmaradt a tervezett értéktől.

A társaságok osztalékának megállapításánál az ÁPV Rt. nem határozott meg egységes osztalék-elvonási politikát, hanem egyenkénti értékeléssel döntött az osztalék nagyságáról, figyelembe véve az egyes cégek fejlesztési és likviditási helyzetét. Így a társaságok által befizetett 12 877 millió forint összegű osztalék lényegesen magasabb volt a tervezett 8.200 millió forintnál.

Az egyéb bevételek (18 186 millió forint) legnagyobb tétele abból származott, hogy a költségvetési törvény mellékletében előírt kiadások fedezetére a privatizációs tartalékból készpénzt vezettek át 8 800 millió forint összegben MOL részvények ellenértékeként (azaz a privatizációs tartalék állományába részvényt helyeztek át). Az MTV székházát az ÁPV Rt. áthelyezte a saját vagyonába, amelynek ellentételeként 4 000 millió forintot számolt el az egyéb bevételek között.

A gázközműkötvények után 6445 millió forintnyi kamatot kapott az ÁPV Rt. Eredetileg e kamatokat vissza kellett volna fizetnie a központi költségvetésnek, de a költségvetési törvény módosítása e kötelezettség elengedését hagyta jóvá.

Az ÁPV Rt. kiadásai

A hozzárendelt vagyonból származó bevételek felhasználását az Országgyűlés hagyta jóvá a költségvetési törvény mellékleteként. Ennek alapján az ÁPV Rt. a költségvetési törvény rendelkezései, illetve az 1995. évi XXXIX. törvény (privatizációs törvény) felhatalmazásai szerint, valamint egyéb címeken teljesíthetett kiadásokat.

A 2000. évi költségvetési törvény 6. §-a határozott meg az ÁPV Rt. részére fizetési kötelezettségeket. Ezek közül a költségvetési törvény módosítása a központi költségvetés felé fennállt kötelezettségeket (osztalék-befizetés, gázközműkötvény kamat-visszafizetés) törölte.

A költségvetési törvény előírásai alapján további, együttesen 15,6 milliárd forintra tervezett kötelezettség terhelte az ÁPV Rt-t, amelynek 13,8 milliárd forint értékben tett eleget. Az előirányzattal egyezően teljesítette az ÁPV Rt. a területfejlesztési, vidékfejlesztési, mezőgazdasági és környezetvédelmi célú kifizetéseket. Ezek felhasználása az illetékes minisztérium felelősségi körébe tartozott. Elmaradt a tervezettől a volt szovjet ingatlanok kárelhárításának tényleges igénye, valamint az Első Közép- és Kelet-Európai Együttműködés Alapítvány által létrehozandó nemzetközi központ székhelyéül szolgáló ingatlanok megvásárlásának költsége. Ez utóbbit az okozta, hogy a Kormány döntése szerint a három ingatlan tehermenetes állapotban vásárolható meg, ennek a követelménynek azonban csak egy ingatlan felelt meg.

A kiadások másik fő csoportját azok a tételek alkotják, amelyek a privatizációs törvény 23. §-a alapján összefüggésben vannak az ÁPV Rt. tevékenységével, azok alakulására a privatizációs szervezetnek ráhatása van. A privatizációt elkészítő kiadások két jelentős tétele az Antenna Hungária Rt. tőkeemelése (3.500 millió forint) és a Bábolna Rt. részére nyújtott kölcsön (2.500 millió forint). A felhasználás (7,1 milliárd forint) a törvényi előíráson belül (8 milliárd forint) maradt.

A vagyonkezelési kiadások (812 millió forint) messze elmaradtak a tervezett értéktől (3 milliárd forint). A tervezett kiadások között szerepelt a Dunaferr Rt. vagyonkezelési szerződése alapján az Acél XXI Kft. részére fizetendő díj (1,3 milliárd forint), amelyet a szerződés felmondása miatt az ÁPV Rt. nem fizetett ki.

A privatizációval és vagyonkezeléssel összefüggő reorganizációs kifizetésekre fordított 6,6 milliárd forint sem érte el a jóváhagyott mértéket (12 milliárd forint).

Az ÁPV Rt. működése a hozzárendelt vagyon bevételeiből a költségvetési törvénnyel összhangban 4,5 milliárd forintot igényelt.

Az alacsony kamatozású államadósság-törlesztés E-hitelből, illetve a kárpótlási jegyek bevonása a tervezett 2,5 milliárd forint helyett 1,3 milliárd forint összegben teljesült. A korábbi E-hitel konstrukcióval megvalósított értékesítések hatása már nem érződik, ebből bevétel nem származott, így törlesztési kiadások sem történtek.

Egyéb kötelezettségek alapján az állam tulajdonosi felelősségével kapcsolatos környezetvédelmi feladatok ellátása, illetve a Reorg Apport Rt. veszteségeinek fedezete szerepel a törvény előírásaiban. Az ÁPV Rt. szerződésben vállalta a Reorg Apport Rt. 1999. évi veszteségeinek térítését. Ennek előirányzata a kamatfizetési kötelezettséget és a céltartalék képzési kötelezettséget foglalta magában, amelyek közül csak a ténylegesen kifizetett kamat miatti 4,5 milliárd forintot pótolta az ÁPV Rt. A céltartalék képzési kötelezettséget a Társaságok közötti, a Reorg Apport Rt. veszteségtérítésére vonatkozó újabb megállapodás váltotta ki, e kötelezettségének az ÁPV Rt. 2001 januárjában eleget is tett.

Az üzleti célú befektetések az alábbiakból tevődnek össze:

 

 milliárd forintban

 

 előirányzat

 teljesítés

 MALÉV részvények visszavásárlása

 11

 11,7

 MTV ingatlanok vásárlása

 6

 1,3

 Millenniumi Park létesítése

 6

 

 Követel és Tartozik Kft-ben folyósított tőkeemelések

 

 6,0

 Népliget Autóbusz Kft alapításának összeg

 

 0,5

 RFH Rt megalapítására fordított összeg

 

 0,5

 FHB részvények vásárlása

 

 0,1

 Összesen

 23

 20,1

Az ÁPV Rt. 2000. évi összes kiadása 60 844 millió forint volt, amely meghaladja a befolyt bevételek mértékét. Az 1,9 milliárd forintnyi különbség fedezetét a - likviditási célokat szolgáló - pénzkészlet fedezte.

A privatizációs tartalék bevételei és kiadásai

Az ÁPV Rt a privatizációval és egyéb tevékenységével összefüggő jövőbeni kötelezettségeinek teljesítéséhez privatizációs tartalékot köteles képezni. A tartalék felhasználásának jogcímeit a mindenkori költségvetési törvény szabályozza.

Bevételek

A privatizációs tartalék a korábbi időszakban kizárólag a privatizációs tartalék bankszámlán pénzbetét formájában állt rendelkezésre, amelynek feltöltése a hozzárendelt vagyon bevételeiből történt. Változás annyiban következett be, hogy a gázközművagyon utáni önkormányzati járandóságok fedezetére 50 milliárd forint értékű államkötvény, valamint az ÁPV Rt. tulajdonában levő és a volt TB önkormányzatoktól megvásárolt Richter Rt. részvények kerültek a privatizációs tartalékba.

A privatizációs tartalék nyitó egyenlege a 40,9 milliárd forintnyi készpénz, az 50 milliárd forintnyi államkötvény és a 36 milliárd forint értékű Richter-részvényekből tevődött össze.

A költségvetés a Richter Rt-részvények értékesítési moratóriuma miatt és a Kormány által előírt többletfeladatok fedezetére összesen 72,3 milliárd forint összegű privatizációs tartalékfeltöltést hajtott végre. A tartalékfeltöltés célok szerinti megoszlása a következő volt: a Richter Rt. tulajdonrész ideiglenes értékesítési tilalma miatti átmeneti feltöltés 60,3 milliárd forint, az ÁPV Rt. többletfeladatainak fedezetére 10,5 milliárd forint, továbbá a Tokaj Kereskedőház Rt. tőkejuttatása címén 1,5 milliárd forint.

A költségvetés által juttatott összegek felhasználása az alábbiak szerint történt:

 

 millió forint

 1. MFB Rt. tőkeemelés

 32.000

 2. FHB Rt. tőkeemelés

 5.000

 3. Corvinus Rt. tőkeemelés (Exim)

 3.000

 4. RFH Rt. tőkeemelés

 2.500

 5. MTV székház

 2.500

 6. Tokaj Kereskedőház

 1.500

 Befektetési célok összesen:

 46.500

 7. CW bank székház

 6.500

 8. Andrássy út 60.

 2.500

 Egyéb célok összesen

 8.500

 Fel nem használt rész

 16.800

 Mindösszesen:

 72.300

A költségvetési törvény lehetőséget adott további részvények tartalékba helyezésére is, azonban a részvények aránya a tartalékon belül (az államkötvény feletti rész) - a költségvetési törvény eredeti változata szerint - a 70%-ot nem haladhatta meg. A tartalék felhasználása során a 70%-os határ elérésekor a részvények egy részét készpénzre kell cserélni. A törvény módosításakor a határérték 90%-ra, változott, melyet az év végéig kellett helyreállítani. Az első félévben ezt a korlátot az ÁPV Rt. túllépte, elsősorban a Kormány által előírt MFB Rt. tőkeemelés miatt. A törvény által előírt részvény-készpénz átváltást viszont nem lehetett végrehajtani a Richter Rt. részvényeit érintő értékesítési moratórium miatt. Az év végén azonban az arány helyreállt, mivel a 107,8 milliárd forint összegű tartalékállományon belül a részvények (36 milliárd forint) és a készpénz (25,7 milliárd forint) aránya 58%.

Kiadások

A privatizációs tartalékból összesen 91,4 milliárd forintnyi kifizetés történt. A jótállással, szavatossággal kapcsolatos kifizetések nagysága a korábbi évekéhez képest jelentős. A 9,2 milliárd forintnyi kiadások döntő része (7,7 milliárd forint) a Mátrai Erőmű privatizációjához kapcsolódó szavatossági kötelezettség teljesítéséhez kapcsolódik.

Az önkormányzatok járandósága és a PEH kifizetések az ügyek jogi lezárásának elhúzódása miatt csak 27, illetve 46%-ban teljesültek.

A gázközművekkel kapcsolatos kifizetések az erre vonatkozó törvény elfogadásának elhalasztása miatt nem valósultak meg. Ugyanakkor a Kormány döntése alapján előleg-átutalások történtek 6 milliárd forint összegben.

A Kormány határozata alapján az autópálya-építési program fedezetére az MFB Rt-ben 32 milliárd forintnyi tőkeemelést hajtott végre az ÁPV Rt. két részletben (március 31-ig 18 milliárd forint, az év második részében 14 milliárd forint).

A költségvetési törvény módosítása alapján az állam gazdaságpolitikai intézkedéseinek és a válsághelyzeteknek a kezelésére fordítható keret a privatizációs tartalékba került át. Az erre a célra fordított 19,3 milliárd forintnyi összegből 18,5 milliárd forintot tesznek ki azok a tételek, amelyekre a Kormány intézkedése alapján került sor (Eximbank tőkehelyzetének rendezése valamint a tartalékfeltöltés felhasználását bemutató táblázat 2.4 és 6-8. sorai). Ezeken kívül 27 agrár- és erdőgazdaság kapott támogatást elsősorban az árvíz- és belvízkárok rendezésére.

A privatizációs tartalék záró egyenlege 25,7 milliárd forintnyi készpénzből, 46 milliárd forint értékű államkötvényből, valamint a MOL és Richter Rt. részvényekből tevődött össze.

3.5.3. A Kincstári Vagyoni Igazgatóság kincstári vagyonnal kapcsolatos bevételei és kiadásai

2000-ben a kincstári vagyon hasznosításából (értékesítés, egyéb) 1.908,3 millió forint származott, amelynek főbb jogcímei a következők:

 

 millió forint

 Kincstári vagyon hasznosításából származó bevételek

 1.908,3

 Ingatlan-értékesítési bevétel

 1.412,7 

 Ebből:

 a) általános ingatlan-értékesítési bevétel

 1.024,7 

 

 b) volt szovjet lakásértékesítési bevétel

 145,6 

 

 c) hagyatéki ingatlan értékesítési bevétel

 218,3 

 

 d) termőföld-értékesítési bevétel

 24,1 

 Ingóság-értékesítési bevételek

 16,1 

 Ebből:

 a) általános ingóság-értékesítési bevétel

 6,4 

 

 b) hagyatéki ingóság-értékesítési bevétel

 9,7 

 Részvények, üzletrészek, kötvények értékesítéséből,osztalékból származó bevételek

 229,2 

 Egyéb bevételek

 

 250,3 

 Ebből:

 a) hagyatéki egyéb bevételek (készpénz hagyaték, betétkönyvek, stb.)

 210,4 

 

 b) állami követelések behajtásából származó egyéb bevételek

 0,3 

 

 c) használati jog

 39,6 

A 2000. évben befolyt bevétel (1.908,3 millió forint), valamint a 2000. évi nyitó pénzállomány (434,1 millió forint) felhasználása a következők szerint alakult:

 

 millió forint

 2000. évi bevétel + nyitó pénzállomány

 2.342,4

 Központi költségvetésnek elszámolt bevételek

 450,0

 Önkormányzatoknak elszámolt összeg

 1,5 

 Vagyonhasznosítással, vagyongazdálkodással és műemlék-felújítással kapcsolatos feladatok kiadásai

 1.465,6

 Örökségi bevételekhez kapcsolódó a költségek

 149,8 

 Elszámolás alatt

 275,5 

A 2000. évi költségvetési törvény 9. §-a alapján a kincstári vagyon értékesítéséből származó bevétel a központi költségvetés központosított bevételét képezi. A törvény azonban lehetővé tette, hogy 1.200 millió forintot a KVI felhasználjon a kincstári vagyon értékesítéséből származó bevételeiből a vagyonhasznosítással és vagyongazdálkodással kapcsolatos, állami feladatellátással összefüggő kiadások fedezetére. A felhasználásról 500 millió forintig, ügyletenként 50 millió forintig, a KVI vezérigazgatója, a fennmaradó 700 millió forintról a kincstári vagyonért felelős miniszter dönt. A döntések minden esetben a KVI Kezelt vagyonnal kapcsolatos jóváhagyott költségvetésének megfelelően történtek, így

- a KVI vezérigazgatója év közben különösen a folyamatosan jelentkező üzemeltetési jellegű kifizetésekre (közüzemi díjak, köztisztasági kiadások, egyéb üzemeltetési költségek), az azonnali veszélyforrás elhárítási, pályáztatási, értékbecslési kiadások

a kincstári vagyonért felelős miniszter a kezelt ingatlanok karbantartási, felújítási, ezek műszaki tervezési, környezeti kárelhárítási, tűzszerészeti és vegyimentesítési, régészeti kutatási kiadások

fedezetére engedélyezte az 1.200 millió forint felhasználását.

Ugyancsak a költségvetési törvény 9. §-a alapján az 1.200 millió forint feletti bevétel 50%-a a KVI javaslatára és a kincstári vagyonért felelős miniszter hozzájárulása alapján a tartósan állami tulajdonban tartandó műemlékekre fordítható. A befolyt értékesítési többletbevétel több mint 530 millió forint volt, amelynek 50%-ára, azaz 265,6 millió forint felhasználására tett javaslatot a KVI a következők szerint:

Vaja, Vay kastély: a kastély évek óta szerepel a műemléki beruházások között. A teljes befejezésig további falkutatási, régészeti munkák szükségesek.

A jóváhagyott összeg: 12,5 millió forint

Ozora, Pipó Vár: a vár szintén évek óta szerepel a beruházási projektben. Idáig a teljes szerkezeti, tető- és homlokzat-felújítás készült el, valamint a földszint „lakhatóvá tétele”. A II. emelet korábban már elkészült, jelenleg az I. emelet és a pince van még hátra. Az igényelt összeggel elsőként a kiemelt műemlékek közül befejeződhet a teljes felújítás és kifogástalan állapotban lehet a várat vagyonkezelésbe adni.

Jóváhagyott összeg: 46,2 millió forint

Budapest, Kerepesi sírkert: a KVI kezelésében lévő 12 síremlék közül csak egy kis sír került korábban felújításra. A Kossuth Mauzóleumot idegen forrásból újították fel, a Batthyány Mauzóleum évek óta szerepel a KVI beruházási programjában. A jóváhagyott összeggel befejeződik a Batthyány Mauzóleum felújítása, amely 28,0 millió forint

Edelény, L’Hullier-Coburg kastély: a folyamatban lévő tetőfelújítás, gombamentesítés és a kovácsolt vaskapu helyreállítása fejeződik be a jóváhagyott összeggel, amely 12,5 millió forint

Komárom, Monostori Erőd: az erőd elektromos felújítását végezzük, amelynek forrásigénye 6,2 millió forint

Dénesfa, Cziráky kastély: a rendkívül rossz állapotú tető felújítása megkezdődött, a kastélyban működő, fogyatékosokat ellátó otthon érdekében azonban mielőbb be kell fejezni a munkát.

Jóváhagyott összeg 38,6 millió forint

Sárospatak, Rákóczi Vár: a kastély felújítása 1997 óta folyik. A keleti palotaszárny műemlékvédelmi szempontú felújításának a befejezéséhez már csak a XVII. századi loggia felújítására van szükség.

Jóváhagyott összeg 23,0 millió forint

Keszthely, Festetich kastély - Ybl kocsiház: a kocsiház a Kastélymúzeum Kht-val közösen 1 év alatt teljesen felújítható.

Jóváhagyott összeg 33,0 millió forint

A műemlékvédelemről szóló 1997. évi LIV. törvény 14. § (1) alapján a kizárólagos állami tulajdonban tartandó műemlékek „amennyiben tulajdonjoguk az ingatlan-nyilvántartásban nem az állam javára van bejegyezve …, tulajdonjogát az állam javára meg kell szerezni”. Ez legtöbb esetben visszavásárlást, funkcióváltást jelent. A törvény 58. §-a (1)-(3) bekezdése alapján a Magyar Államot elővásárlási jog illeti meg, amelyet az OMvH kezdeményezésére a KVI lát el. Ezen feladatok közül az alábbiakat finanszírozta a KVI a többletbevétel terhére:

Kőszeg, Jurisics vár: 2 lakás kiváltása szükséges a további hasznosítás érdekében. Tervezett összeg 6 millió forint

Váchartyán Rudnay kastély: a vagyonkezelésbe adáshoz 2 lakás kiváltása szükséges.

Tervezett összeg 9 millió forint

Fehérvárcsurgó 2 ingatlan kiváltására tervezett összeg 30,5 millió forint

Mád, Zsinagóga lakáskiváltásra tervezett összeg 20 millió forint

3.6. Az MNB költségvetési kapcsolatai és gazdálkodása

3.6.1. Az MNB költségvetési kapcsolatai

2000-től az MNB tárgyévi eredménye és költségvetési befizetése között a korábban meglevő szoros kapcsolat megszűnt, mivel a tárgyévet megelőző 2., 3. és 4. év eredményének átlagát kell osztalékként a költségvetésnek átutalni, azzal, hogy az átmeneti években, 2000-ben és 2001-ben az 1998-as eredménye, ill. az 1998-1999-es eredmények átlaga adja meg az osztalék nagyságát. Ennek megfelelően a jegybank a törvényi előírások szerint az 1998-as eredményével megegyező 20,1 milliárd forintnyi osztalékot havi egyenlő részletekben befizette a költségvetésnek.

Az érvényes elszámolási szabályok szerint az MNB osztalékfizetését az adott évi eredmény csak annyiban befolyásolhatja, hogy ha az MNB eredménye és eredménytartaléka együttesen nem elegendő az osztalék-befizetés teljesítésére, akkor a jegybank osztalékot csak az eredmény és eredménytartalék mértékéig fizet. Mivel ez a helyzet nem állt elő, a 2000. évi eredmény nem befolyásolta a költségvetés és a jegybank közti elszámolásokat.

A jegybank kiegyenlítési tartalékának negatív egyenlege 1999. év végén 4,2 milliárd forinttal meghaladta az eredménytartalék nagyságát. Emiatt a költségvetésnek térítési kötelezettsége képződött a kiegyenlítési tartalékra, amelynek legkésőbb 2001. január 15-ig kellett megfelelnie. Ennek az előírásnak a költségvetés még 2000. decemberében eleget tett, így az osztalékfizetés és a kiegyenlítési tartalékra fizetett térítés együttes hatásaként a jegybank 2000-ben 15,9 milliárd forintnyi befizetést teljesített a költségvetésbe.

3.6.2. Az MNB gazdálkodása 2000-ben és ennek hatása az elkövetkező évek költségvetési pozíciójára

A tőkebeáramlás hatása az MNB mérlegére

Az országba áramló 3,2 milliárd euró tőkéből az MNB 2 milliárd eurót vásárolt meg, melyből 1,4 milliárd eurót fordított adósságtörlesztésre. A különbözeten túlmenően a jegybank nettó devizapozícióját növelte a kereskedelmi bankok devizabetéteinek forintra váltása 0,3 milliárd euró értékben. Hiteleinek törlesztése révén és a KESZ állományának változásán keresztül a költségvetés összesen 199 milliárd forinttal javította az MNB-vel szembeni nettó pozícióját. A kereskedelmi bankok 35 milliárd forinttal csökkentették refinanszírozási hiteleiket. A fenti folyamatok nyomán a gazdaság pénzszükségletét meghaladó mértékben kiáramló forintforrást az MNB sterilizálta.

Az MNB mérlegszerkezete átalakulásának főbb tendenciái 2000-ben a viszonylag magas kamatozású, döntő részt a költségvetéssel szemben fennálló követelések csökkenése, az alacsony kamatozású devizakövetelések és a magas kamatozású, sterilizációval kapcsolatos követelések állományának növekedése voltak. Ezek összességében a kamategyenleg mintegy 75 milliárd forintos romlásához vezettek.

A kamatlábak, hozamok változásának hatása

A piaci forintkamatoknak az infláció miatti csökkenése jelentősen javította a forint kamat-egyenleget, a devizatartozásokon belül a magasabb kamatozású portfolió folyamatos kifutása pedig a devizakamat-egyenleget befolyásolta kedvező irányban. A kamatlábak változása összességében közel 53 milliárd forinttal javította az MNB eredményét.

A mérlegszerkezet átalakulásának és a kamatlábak változásának következtében a kamategyenleg több mint 22 milliárd forinttal rosszabb lett (-41,7 milliárd forint), mint az előző évben. Az alábbi táblázat mutatja be az MNB mérlegének és a hozamoknak a kamateredményt befolyásoló hatását.

 

 1999.

 2000.

 1999.

 2000.

 1999.

 2000.

 2000.

 

 átlagos mérlegállományok

 kamatbevételekés kiadások

 átlagkamatok

 kamat- hatás

 állomány- hatás

 költségvetési devizahitel

 1 811,6 

 1 418,7 

 159,60 

 114,90 

 8,8%

 8,1%

 -10,09

 -34,61 

 költségvetés forinthitele

 407,2 

 334,7 

 34,00 

 27,00 

 8,3%

 8,1%

 -0,95

 -6,05 

 államkötvények

 414,4 

 382,9 

 63,30 

 45,00 

 15,3%

 11,8%

 -13,49

 -4,81 

 refinanszírozási hitel, egyéb kamatozó forintkövetelés

 142,1 

 106,8 

 17,40 

 9,50 

 12,2%

 8,9%

 -3,58

 -4,32 

 külföld, MNB deviza tartalék, egyéb devizakövetelés

 2 537,7 

 3 269,5 

 100,80 

 126,70 

 4,0%

 3,9%

 -3,17

 29,07 

 egyéb nem kamatozó eszköz

 483,6 

 594,1 

  

  

  

  

  

  

 Összes eszköz

 5 796,6 

 6 106,7 

 375,10 

 323,10 

 6,5%

 5,3%

 -31,27

 -20,73

  

  

  

  

  

  

  

  

  

 bankjegy, érme

 787,6 

 891,6 

  

  

  

  

  

  

 külföldi tartozás, költségvetés devizabetéte

 3 295,2 

 3 117,1 

 231,60 

 189,60 

 7,0%

 6,1%

 -29,48

 -12,52 

 bankok forintbetéte

 465,0 

 550,4 

 41,30 

 31,60 

 8,9%

 5,7%

 -17,28

 7,58 

 sterilizációs instrumentumok, egyéb kamatozó forint-kötelezettség

 464,3

 841,3 

 70,40 

 96,50 

 15,2%

 11,5%

 -31,06

 57,16 

 bankok devizabetétei

 427,7 

 245,9 

 19,00 

 15,20 

 4,4%

 6,2%

 4,28

 -8,08 

 költségvetés KESZ + ÁPV Rt.

 205,3 

 271,1 

 32,19 

 31,90 

 15,7%

 11,8%

 -10,60

 10,32 

 egyéb nem kamatozó forrás

 151,5 

 189,3 

  

  

  

  

  

  

 Összes forrás

 5 796,6 

 6 106,7 

 394,5 

 364,80 

 6,8%

 6,0%

 -84,15

 54,47

 Nettó kamat

  

  

 -19,4

 -41,70

  

  

 52,89

 -75,20

Devizaárfolyam-változásból származó (átértékelési) eredmény

Az érvényes számviteli szabályok szerint a forint hivatalos leértékeléséből származó eredményt a csúszó leértékelés éves nagysága és az MNB nettó pozíciója, azaz deviza-eszközeinek és -forrásainak különbsége befolyásolja. Az év egészében a forint hivatalos leértékelődése kisebb volt, mint 1999-ben, de ennek az árfolyameredményt csökkentő hatását a nettó devizapozíció növekedése ellensúlyozta, így az árfolyamnyereség az év egészében az 1999-es éves mértéket szerény mértékben meghaladó szintet (75,5 milliárd forintot) ért el.

Egyéb tételek

Az egyéb eredménytételek összességükben az előző évivel majdnem megegyező mértékben, 19,3 milliárd forintos nettó ráfordítást jelentettek. A banküzemi kiadások az éves átlagos infláció alatti, 8%-os mértékben nőttek.

Az MNB 2000. évi eredményének hatása az elkövetkező évek költségvetési pozíciójára

2000-ben az MNB megvalósult eredménye a prognosztizálttól alig elmaradva 14,5 milliárd forint lett, ami a jövő évi költségvetés tarthatóságát valószínűsíti. Az MNBtv 20. § (3) bekezdés szerint, amennyiben a kiegyenlítési tartalék és a mérleg szerinti eredmény elszámolása után az eredménytartalék együttes összege negatív, akkor a különbözetet a költségvetésnek a tárgyévi mérleget elfogadó közgyűlést követő év elejéig meg kell térítenie. 2000 végén a szóban forgó összeg 23,1 milliárd forintot tett ki, ezért a költségvetésnek ezen a jogcímen térítése kötelezettsége nem keletkezett.

Megjegyzendő, hogy az árfolyamsáv nyitása miatt az eredményt illető bizonytalanság is nőtt. A kiegyenlítési tartalék negatív egyenlegére a jegybankról szóló törvény által előírt költségvetési térítés meghaladhatja a sávnyitás előtt várható értéket, ez azonban a költségvetési hiányt az új elszámolási rendszerben nem befolyásolná.

4. Felhalmozási kiadások

4.1. A központi beruházások

A központi beruházási kiadások 2000. évben is elsősorban a kijelölt prioritások érvényre juttatását szolgálták. Kiemelt figyelmet kaptak az EU-csatlakozással összefüggő fejlesztési-beruházási feladatok. pl. a környezetvédelem, a területi kiegyenlítési programok. Prioritást élveztek a gazdasági növekedés egyik alapfeltételét jelentő, a nemzetközi paraméterekhez igazodó, az állami feladatkörbe tartozó termelő infrastrukturális területek beruházásai a transzeurópai infrastruktúra-hálózatok fejlesztései.

A központi beruházások 2000. évi kiadási összege 113,3 milliárd forint a 119 milliárd forint előirányzattal szemben. Ez a teljesítés 3%-kal magasabb az 1999. évi 110 milliárd forint beruházási kiadásnál.

4.2. A központi beruházások funkcionális összetétele

Az általános közösségi szolgáltatások, ezen belül a törvényhozó és végrehajtó szervek, a pénzügyi és költségvetési tevékenységek és szolgáltatások, a külügyek, az alapkutatás, valamint a műszaki fejlesztés és az egyéb általános közösségi szolgáltatások területén az 1999. évi ténynél 8%-kal alacsonyabb, összesen 11,5 milliárd forint kiadás szolgálta a kormányzati döntésű beruházásokat. Ezen belül a törvényhozó és végrehajtó szervek beruházásai mintegy 1 milliárd forinttal bővültek, elsősorban az informatikai és elhelyezési beruházások miatt.

A védelem, a rendvédelem és közbiztonság területén mintegy 15,6 milliárd forint került elköltésre központi beruházásokra. Ez az összeg mintegy 40%-kal magasabb az 1999. évinél. A többletberuházás a bíróságok és a büntetés-végrehajtás, valamint a tűzvédelem eszközfeltételeinek javításában realizálódott.

Az oktatási tevékenységek és szolgáltatások, ezen belül a közép- és felsőfokú, valamint az egyéb oktatás központi beruházásaira, elsősorban kollégiumi férőhely és könyvtár kialakításra és a lágymányosi egyetemi fejlesztésekre 13,3 milliárd forintot költött a tárca az 1999. évi 10,1 milliárd forinttal szemben. Ezen belül főként a felsőfokú oktatás beruházási kiadásai nőttek jelentősen, közel 3 milliárd forinttal, amely megközelítően 30%-os növekedésnek felel meg.

Az egészségügy 2000-ben megvalósított központi beruházásaiban meghatározóak a kórház-rekonstrukciók és az orvosi diagnosztikai eszközpark korszerűsítése 5,5 milliárd forint értékben az 1999. évi 3,7 milliárd forinttal szemben.

A szórakoztató, kulturális és vallási tevékenységek és szolgáltatások központi beruházásai - összesen 11,2 milliárd forint - 20%-ot megközelítő mértékben bővültek az 1999. évihez képest, főként a kulturális tevékenységek és szolgáltatások területén a millenniumi kulturális beruházások kapcsán.

A bányászat és ipar területén az 1999. évi kiadással azonos szinten folytatódott az egyetlen jelentős projekt, a mecseki uránércbánya bezárásával kapcsolatos beruházás.

A közlekedési és távközlési tevékenységek és szolgáltatások 2000. évi központi beruházásai az 1999. évi kiadási tény szintjén alakultak, összesen 34 milliárd forintra teljesültek. Meghatározó programok voltak a vasúthálózat, a kombinált fuvarozás fejlesztése, valamint az Útfenntartási és -fejlesztési célelőirányzat alap determinációi miatt a központi beruházási előirányzatból néhány országos főút és híd beruházása.

Az egyéb gazdasági tevékenységek és szolgáltatások beruházásaiban dominálnak az árvízvédelmi rendszerek, a sík- és dombvidéki vízrendezés, a vízpótló és elosztórendszerek, a vízbázisvédelem és a regionális víziközmű-hálózatok beruházásai. E területeken az 1999. évi 13,9 milliárd forinttal szemben 2000-ben 15,7 milliárd forint kiadás realizálódott.

A környezetvédelem központi beruházásainak tényszámaiban az 1999. évihez képest a kiemelt városok szennyvízkezelése programnál mintegy 0,8 milliárd forintot megközelítő teljesítés-elmaradás van. Ugyanakkor a természetvédelmi és környezetvédelmi területi szervek hatósági feladatainak eszközfeltételei a beruházások hatására a korábbiakhoz képest érezhetően javultak.

4.3. Lakásépítési támogatások

A 2000. évi költségvetés lakáscélú előirányzatai a Kormány új, 2000. február 1-jén hatályba lépett támogatási rendszerén alapultak.

Az új rendszer lényege, hogy a közvetlen támogatások helyett a költségvetés támogatási kiadásainak többszörösét kitevő forrásbevonó módszert alkalmaz.

Elsősorban a kamattámogatások bizonyultak hatékonynak.

A hatás még csak az építési engedélyek számában jelentkezik a 2000. évben. A lakható lakások mennyisége - 2 év átlagos építési idő következtében - 2002-ben fogja ezt követni. A két évvel ezelőtti támogatási rendszer eredménye az 1999. évben 19 300 és a 2000. évben 20 000 körüli befejezett lakás.

A 2000. évben kiadott 44.709 lakásépítési engedély 46%-kal több mint, az előző évi és majdnem kétszerese az 1998. évinek. Utoljára 1989. évben adtak ki ennél valamivel több építési engedélyt.

Az 1989. évben a központi költségvetés elsődleges kiadási főösszegének 17,6%-át tette ki a lakáscélú kiadás, a 2000. évben csak 3,6%-át és előző évihez képest nem növekedett.

A kiadott építési engedélyek száma és a lakáskiadások aránya között az 1989. évtől szoros korreláció volt, ami 2000-ben megtört, és a következő években változatlan kiadási arány mellett tartható a tavalyi kialakult lakásépítési ütem.

Ennek forrása a hitel. A lakáshitelek mennyisége az 1997. és az 1998. évben csökkent, 1999-ben 1,5, majd a 2000-ben 62 milliárd forinttal növekedett.

A lakásépítők összetétele lényegesen, a számítottnál sokkal nagyobb mértékben változott meg az előző évekéhez képest. A lakásépítők között a gyermekes családok aránya csökkent. A számuk nem nőtt olyan mértékben, mint a gyermekteleneké. Ennek következtében a támogatásra, elsősorban a gyermekek utáni kedvezményre folyósított összeg kevesebb lett, mint az előirányzat. Az igénybe nem vett támogatást így át lehetett csoportosítani a bérlakásépítés növelésére. A lakáscélú kiadás így megegyezett az előirányzat összegével.

5. Társadalmi közkiadások

5.1. A központi költségvetési szervek gazdálkodása

5.1.1. A központi költségvetési szervek gazdálkodásának főbb szabályváltozásai

A központi költségvetési szervek gazdálkodásának szabály- és feltételrendszerében 2000. évben alapvető, átfogó változásokra nem került sor, de erősödtek és szigorodtak a jórészt költségvetési forrásból történő feladatellátás és finanszírozás jellegének megfelelő gazdálkodási szabályozási elemek. A szabályozás kiegészült a vagyongazdálkodásra, a PHARE támogatásból megvalósuló programokra vonatkozó külön előírásokkal.

Az államháztartásról szóló törvényben jelentősebb változás a címen belüli előirányzat-átcsoportosításra vonatkozó szabályok módosítása volt a jóváhagyott előirányzatoktól való év közbeni eltérés korlátozása céljából, továbbá a Kormány részbeni tehermentesítésének igényével. Így megszűnt a működési előirányzatokon belül a kiemelt előirányzatok közötti intézményi hatáskörű (maximum 10%-os mértékű) módosítás lehetősége. Helyette a kiemelt előirányzatok között (lényegében a dologi célú előirányzatok javára) a fejezet felügyeletét ellátó szerv vezetője engedélyezhet átcsoportosítást azzal, hogy a személyi juttatások előirányzata nem emelhető. Alacsonyabb szintre került kormányzati hatáskörből a működési és felhalmozási célú előirányzatok közötti átcsoportosítás engedélyezése: e jogot a fejezet felügyeletét ellátó szerv vezetője - a pénzügyminiszter egyetértésével - gyakorolhatja. Kiegészültek és módosultak az előírások a fejezeti kezelésű előirányzatok egyes jogcím-csoportjain és jogcímein belüli kiemelt előirányzatok közötti átcsoportosítás szabályaival. Egy-egy jogcímen belül a fejezet felügyeletét ellátó szerv vezetője hajthat végre átcsoportosítást úgy, hogy a személyi juttatások és a munkaadókat terhelő járulékok eredeti előirányzata legfeljebb 5%-kal növelhető. Ezen a mértéken felül a pénzügyminiszter egyetértésével hajtható végre átcsoportosítás. (E területre vonatkozóan előírásokat korábban a költségvetésről szóló törvény tartalmazott; a mérték 10% volt, e feletti módosítást a Kormány engedélyezett).

A kormányrendeletben a korábbiaknál lényegesen részletesebben szabályozottabbá vált a vagyonnal való gazdálkodás, illetve az ingatlan értékesítésével kapcsolatos szabályozás. Ez ugyancsak a költségvetési forrásokkal való racionálisabb gazdálkodás feltétele a gazdálkodás kiemelt jelentőségű területén, ha esetenként többletmunkával is jár.

A szabályozás kiterjedt továbbá a gazdasági vezető, az ellenjegyző és az érvényesítő tekintetében (a községi és a nagyközségi önkormányzatok kivételével) a képesítési követelmények meghatározására, felhatalmazást adva a költségvetési szervek esetében a felügyeleti szervnek a képesítés alóli felmentésre, a központi költségvetési szerveknél a pénzügyminiszterrel egyetértésben szabályozott módon.

5.1.2. Bevételek alakulása

A központi költségvetési szervek összes bevétele - a fejezeti kezelésű támogatási célprogramok és a központi beruházásokéval együtt - 1.869,8 milliárd forint volt 2000-ben, mely összeg 9,0%-kal (154,2 milliárd forinttal) magasabb a 2000.évi törvényi módosított előirányzatnál (ld. az általános indokolás mellékletei között a központi költségvetés2000. évi végrehajtásának mérlegét). Az összes bevétel 70%-a támogatásból, 30%-a saját bevételből származott.

Ez utóbbin belül

43,8% intézményi saját folyó bevétel,

2,2% felhalmozási jellegű bevétel,

14,6% társadalombiztosítástól átvett pénzeszköz,

3,3% elkülönített állami pénzalapból származó pénzeszköz,

16,5% a fejezetektől, költségvetési szervektől, önkormányzatoktól átvett pénzeszköz,

10,0% államháztartáson kívüli forrású pénzeszköz,

2,1% korábban nyújtott kölcsönök visszatérülése.

5.1.2.1. A költségvetési támogatás

A központi költségvetési szervek 2000. évi eredeti - működési és intézményi felhalmozási célú - támogatási előirányzatának összege 990 milliárd forint, amely az 1999. évi módosított előirányzatot 23,7%-kal haladta meg. Ehhez képest a fejezetek támogatási előirányzata - az 1999. évi költségvetés végrehajtásáról szóló törvény keretében módosítva - összességében 11,5 milliárd forinttal csökkent (979,1 milliárd forintra) úgy, hogy a közlekedési tárca Gyorsforgalmi úthálózat fejlesztési programjának előirányzat csökkentése mellett emelkedett a Miniszterelnökség, a belügyi, a honvédelmi, a külügyi, a szociális és az egészségügyi fejezetek előirányzata. Ugyanakkor év közben a Kormány hatáskörében összességében 61,0 milliárd forinttal, 6,2%-kal nőtt az előirányzat.

A támogatási előirányzatok jelentősebb változását - az előző évhez hasonlóan - a 2000. évben is az árvízi katasztrófa elleni védekezésre és a helyreállítási feladatokra szükséges forrás előteremtése jelentette, elsősorban belső (fejezetek közötti) átcsoportosítás útján. Erre a célra a Belügyminisztérium fejezetben elkülönítetten létrehozott 37,1 milliárd forintos Katasztrófa-elhárítási célelőirányzat és a közlekedési tárcához átcsoportosított 2,8 milliárd forint szolgált. Zömmel a fejezetektől történő átcsoportosítás, emellett 7,3 milliárd forint a helyi önkormányzatoktól, 1,0 milliárd forint a Munkaerő-piaci Alapból és 1,8 milliárd forint az általános tartalékból teremtette meg a forrást.

A központi költségvetés általános tartalékának eredeti előirányzata év közben - a költségvetési törvény módosításával - 4,0 milliárd forinttal megemelkedett, 19,4 milliárd forintról 23,4 milliárd forintra. Ennek 89,7%-át a Kormány döntései alapján központi költségvetési fejezetek használták fel, 21,2 milliárd forinttal növelve a támogatási előirányzatokat. Többek között a Belügyminisztérium az integrált okmánykiadási és nyilvántartási feladatokra 2,6 milliárd forintot; a TÁKISZ-okkal kapcsolatos többletfeladatokra, a menekültek ellátásának többletkiadásaira, a rendőrségi túlórakeret növelésére együtt 2,5 milliárd forintot; a rendőrségi beosztási illetmény-különbözetre 1,4 milliárd forintot; a Nemzeti Kulturális Örökség Minisztériuma a millenniumi emlékpark létesítésére 1,0 milliárd forintot, az ezeréves államiságunk megünneplésére szintén 1,0 milliárd forintot az általános tartalékból használt fel.

A létszámcsökkenésekkel összefüggésben végkielégítésekre és felmentési illetményre elkülönített céltartalék 1,6 milliárd forintos előirányzatából 1,1 milliárd forintot a központi költségvetési szervek vettek igénybe; 0,5 milliárd forintot pedig az MTV Rt.

Az orosz államadósság ellentételezéseként beszállított haditechnikai termékek pénzügyi elszámolásának keretében a Honvédelmi- és Belügyminisztérium fejezetek előirányzata 15,9 milliárd forinttal nőtt, az Orosz Föderációban magyar hadisírok létesítésére pedig 0,3 milliárd forinttal a Honvédelmi Minisztérium fejezet előirányzata emelkedett.

A központi költségvetési szerveknél a támogatás a módosított előirányzatnál 30,9 milliárd forinttal magasabb teljesítést mutat. Ez a módosítás nélkül túlléphető előirányzatok túlteljesítéséből (melynek legnagyobb tétele a nem állami humánszolgáltatások normatív állami támogatása előirányzatának 18,9 milliárd forintos túllépése), valamint az APEH 9,1 milliárd forintos és a VPOP 0,9 milliárd forintos többletéből adódik.

5.1.2.2. A saját bevételek

A fejezetek - a központi költségvetési szervek, beruházások és a fejezeti kezelésű támogatási célprogramok együtt - 2000. évben 562,7 milliárd forint bevételt értek el, mely 99,4 milliárd forinttal - 21,4%-kal - magasabb az eredeti előirányzatnál, az 1999. évi 537,7 milliárd forint befolyt bevételnél pedig 25 milliárd forinttal - 4,6%-kal - több.

A központi költségvetési szervek és támogatási célprogramok saját bevételeinek alakulását 1999-2000-ben a következő összeállítás mutatja be:

Az alaptevékenység bevételei - az összes saját bevétel 14,0%-a - 78,7 milliárd forintra teljesültek, ami az 1999. évi 73,8 milliárd forint teljesítéshez képest 4,9 milliárd forinttal - 6,6%-kal - magasabb, míg a tervezett 95,8 milliárd forinttal szemben 17,1 milliárd forintos lemaradást jelent. 1997-ben és 1998-ban e bevételek - ha nem is jelentős mértékben - túlteljesültek. A lemaradásban most közrejátszott az a költségvetési szabályozás, hogy e bevételek előirányzatot meghaladó többletének 50%-át használhatják fel az intézmények, a másik 50%-a a központi költségvetést illeti meg. Ebből adódóan az intézmények a pontosabb tervezésben (esetlegesen felültervezésben) érdekeltek. Ettől függetlenül az 1999. évihez képest 0,5 milliárd forinttal növekedett az e jogcímen befolyt bevétel, jellemzően a Miniszterelnöki Hivatalnál (első és másodfokú hírközlési, távközlési, műsorszórási, hatósági tevékenység), a Bíróságok fejezetnél (peres ügyek során felmerülő pénzbüntetések, állam által előlegezett költségek behajtása, elkobzott vagyontárgyak és bűnjelek értékesítése), Pénzügyminisztérium (felügyeleti tevékenység, bírság, ingatlan értékesítés) tárcáknál.

Az alaptevékenységgel összefüggő egyéb bevételek összege (alaptevékenység során létrehozott áru- és készletértékesítés bevétele, az alaptevékenység körében végzett szolgáltatások ellenértéke, a nyereség nélkül tovább számlázott szolgáltatások ellenértéke) 73,1 milliárd forintot tett ki, ami az 1999. évi teljesítésnél 5 milliárd forinttal, 7,3%-kal több, és 7,2 milliárd forinttal - 10,9%-kal - magasabb az eredeti előirányzatnál. Ez a tevékenység a kapacitások fokozott kihasználásából származik, a tervszerűsége még mindig kívánni valót hagy maga után. Ez a teljes saját bevételi összeg 13%-át teszi ki.

A kisebb súlyú folyó bevételek között az intézmények egyéb bevételei az 1999. évi 20,3 milliárd forinttal szemben 34,1 milliárd forintot tettek ki, ami 0,3 milliárd forinttal magasabb az eredeti előirányzatnál. A növekmény túlnyomó része a helyiségek tartós és eseti bérbeadásának bevétel-emelkedéséből származik. Az általános forgalmi adó bevétel és visszatérülés 23,6 milliárd forint volt, ami 7,4 milliárd forinttal haladta meg az eredeti előirányzatot. A kamatbevételeknél a teljesítés 0,4 milliárd forint volt.

A felhalmozási és tőkejellegű bevételek az 1999. évi 36,6 milliárd forinthoz képest 12,4 milliárd forintra teljesültek, ami közel 10,6 milliárd forinttal magasabb az eredeti előirányzatnál. A tárgyi eszközök értékesítéséből 3,6 milliárd forint származott, a tervezett 1,8 milliárd forinttal szemben. A teljesítésből 7,7 milliárd forint a nem tervezett osztalék és hozambevétel, 1 milliárd forint pedig az állami készleteknél, tartalékoknál nem tervezett bevétel.

A támogatások, kiegészítések és átvett pénzeszközök jogcímein az elért bevétel az összes intézményi és célprogram-bevétel közel felét teszi ki, összege 291,5 milliárd forint volt. Ez a tervezett előirányzatot közel 70 milliárd forinttal - 31,4%-kal - haladja meg. Ezek a bevételek nehezen tervezhetők, év közben egyedi döntésekkel, sok esetben egyszeri jelleggel jutnak hozzá az intézmények, a támogatási célprogramok bevételei pedig a befizetések alapját képező tényezők változásától függőek. A társadalombiztosítási alapoktól átvett pénzeszközök a teljesítményfinanszírozás miatt nem tervezhetők pontosan.

A tervezettől való eltérés közel 70 milliárd forintos összegéből az államháztartáson belülről átvett pénzeszköz 111 milliárd forinttal - 90%-kal - haladja meg a tervezettet, az államháztartáson kívülről (külföldről, vállalkozásoktól, lakosságtól stb.) átvett pénzeszközök összege viszont több mint 41 milliárd forinttal alacsonyabb az eredeti előirányzatnál. Figyelemmel arra is, hogy a bevételi teljesítések az előző évi tényleges értékekhez képest is igen eltérőek (magasabbak és alacsonyabbak is), az intézmények kapacitáskihasználása hullámzó.

Az áruértékesítés és szolgáltatás bevételeinek tervezett összege 9,2 milliárd forint, a teljesítés 11,5 milliárd forint volt, mindössze 2 milliárd forinttal haladja meg az előző évi teljesítést.

Összefoglalóan megállapítható, hogy a saját bevételek alakulására, együttesen hatott az infláció, a forrás-felhasználás igény növelése, a bevételeket terhelő befizetési kötelezettségek bevezetése. Az átvett pénzeszközök tekintetében - az ismertetett okok következtében - az inflációt meghaladó mértékű jelentős túlteljesítés mutatkozik. Különösen ezen bevételek tekintetében szükséges az előrelépés a tervezhetőség irányába egyes bevételi elemek központosításával (támogatással való kiváltás mellett), illetve olyan szabályozás kialakítása, amelynek révén megszüntethetők, vagy a minimális szintre mérsékelhetők a fejezeten belüli pénzmozgások, a jelenlegi rendszerben meglévő halmozódások.

5.1.3. A kiadások alakulása

A központi költségvetési szervek és a fejezetek által központilag kezelt egyes jogcímeken megjelenő programok, feladatok, támogatások 2000. évi - költségvetési támogatással és saját bevétellel fedezett -kiadása 1.531,6 milliárd forintra teljesült, amely összeg 334,2 milliárd forinttal, mintegy 27,9%-kal haladja meg az 1999. évi teljesítést. (Az összeg nem tartalmazza a fejezetek központi beruházásait és a támogatási célprogramokat.) Ezen belül a működési költségekre és ilyen célú támogatásokra jutó kifizetések 25%-kal, az intézményi felhalmozási kiadásokra és tőke jellegű transzferekre 44%-kal több kifizetés történt 2000. év során. Az összes kiadáson belül a működési költségek 85%-ot, míg a felhalmozási célú kiadások 15%-ot tettek ki.

Az Országgyűlés által elfogadott, illetve számos jogcímen módosított kiadási előirányzatok összességében 1.353,3 milliárd forintot tettek ki, amelyhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat-maradványa, egyéb költségvetési mérlegsorokról (központi beruházás, központi előirányzatok, általános tartalék) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése. Mindezek következtében az év teljesítés 178,3 milliárd forinttal, 13,2%-kal haladta meg az Országgyűlés által jóváhagyott módosított mértéket.

A működési célú kiadások teljesülése 119,4 milliárd forinttal (110,1%), a felhalmozási kiadásoké 53,1 milliárd forinttal (131,1%) haladta meg a törvényi előirányzatot.

A központi költségvetési szervek 2000. évi kiadásainak alakulását a következő táblázat szemlélteti:

 

 milliárd forint

 1999. évi teljesítés

 1 197.4

 2000. évi eredeti előirányzat

 1 364.8

 2000. évi törvényi módosított előirányzat

 1 353.3

 2000. évi aktuális* előirányzat

 1 723.5

 2000. évi teljesítés

 1 531.6

 * Kormány, tárca, intézm. módosítások

 

5.1.4. Az előirányzat-maradványok alakulása

A központi költségvetési szerveknél az alaptevékenység ellátásával összefüggően a gazdálkodás során a 2000. évben 202,4 milliárd forint előirányzat-maradvány keletkezett. Az előző évek felhasználatlan előirányzat-maradványa 35,6 milliárd forint, így az összes megtakarítás 238 milliárd forint. A képződött maradvány 34 milliárd forinttal haladja az előző évi maradvány összegét. Döntő része a fejezeti kezelésű előirányzatok kötelezettségvállalással terhelt maradványa.

A kiadási megtakarítások és a bevételi lemaradások egyenlegéből származó maradvány összetételében módosulás következett be. Míg az 1999. évben a maradvány alapvetően kiadási megtakarításból keletkezett (a bevételeknél összességében csak 22 milliárd forintos lemaradás mutatkozott), a 2000. évben a bevétel lemaradás összege meghaladta a 115 milliárd forintot a jelentősebb költségvetési volumennel rendelkező tárcáknál (FVM, GM, KöM, KöVIM, OM, EüM). Ezek főbb okai:

- az előző években keletkezett maradvány előirányzatként szerepel a beszámolóban, a fel nem használt összeg bevételi lemaradásként jelenik meg. Ennek 80%-a fejezeti kezelésű előirányzatok felhasználatlan maradványa,

- betervezett ISPA, SAPARD, PHARE segély bevételek nem realizálódtak.

Jelentősebb volumenű előirányzat-maradvány - az előző évekhez hasonlóan - a kiterjedt intézményhálózattal, illetve szakmai programok, célfeladatok, támogatási célprogramok finanszírozásával megbízott fejezeteknél képződött (pl. Földművelésügyi és Vidékfejlesztési Minisztérium, Gazdasági Minisztérium, Környezetvédelmi Minisztérium, Közlekedési és Vízügyi Minisztérium, Oktatási Minisztérium).

Az előirányzat-maradvány alakulásában - az előző évhez hasonlóan - csak kismértékben játszott szerepet a vállalkozási tevékenység pénzforgalmi eredményének az alaptevékenység ellátására történő visszaforgatása. A vállalkozási tevékenység eredményéről visszaforgatott összeg 1,5 milliárd forint.

Az intézmények önrevízió keretében felülvizsgálták előirányzat-maradványukat, s a jogszabályi előírásoknak megfelelően kimutatták az előirányzat-maradvány azon részét, amely a szabályozásnak megfelelően nem illeti meg a költségvetési szerveket. Az önrevízió keretében elvonandó maradvány 4,8 milliárd forint. Az elvonásra kerülő összegből az ágazati és célfeladatok maradványa 1,3 milliárd forint. Az előző évi 1,2 milliárd forinttal szemben 1,7 milliárd forint az alaptevékenységi bevételek eredeti előirányzatát meghaladó többlet 50%-ának befizetéséből származó összeg. A felajánlott elvonandó összegek a központi költségvetés 2001. évi bevételét képezik.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa a 2001. évi felhasználási lehetőségeket növeli. Ezek célja adott: a maradványokat csaknem teljes összegükben előző évből származó kötelezettségvállalás terheli.

5.1.5. A vállalkozási tevékenység alakulása

A központi költségvetési szervek 2000. évi vállalkozási tevékenységből származó bevétele 17,6 milliárd forint volt, mely 2 milliárd forinttal magasabb az előző évinél. A vállalkozási tevékenység volumene az összkiadáshoz viszonyítva nem jelentős, nem éri el az 1%-ot. E bevételek 54,5%-a a Közlekedési és Vízügyi Minisztérium, (műszaki tervezés, építési tevékenység, mezőgazdasági szolgáltatás, iroda és magángép hangár bérbeadása), 13,0%-a az Egészségügyi Minisztérium (minősítési vizsgálatok, mentőszolgálatnál gépjárműjavítás), 6,8%-a a Gazdasági Minisztérium intézményeinél (műszaki biztonsági tanácsadás és ellenőrzés, ingó és ingatlan állomány bérbeadása, vendégház üzemeltetése) realizálódott. A vállalkozási tevékenység pénzforgalmi eredménye 2,1 milliárd forint volt, szinte az 1999. évivel azonosan. A pénzforgalmi eredményből az alaptevékenységre visszaforgatott összeg meghaladta az 1,5 milliárd forintot.

5.1.6. A vagyon alakulása

A központi költségvetési szervek éves beszámolási kötelezettségük keretében - a számviteli törvény előírásai szerint - készített mérlegének főösszege a 2000. év végén 3,6%-kal volt magasabb az előző évinél.

A befektetett eszközök értéke (1.849,9 milliárd forint) 3,7%-kal, a forgóeszközök értéke (415,1 milliárd forint) 3,4%-kal emelkedett.

A hosszabb távon rendelkezésre álló (befektetett) eszközök közül

- az ingatlanok 3,6%-kal, a gépek, berendezések 33,4%-kal és a járművek értéke 5,2%-kal nőtt. E három tétel mérleg szerinti állománya 2000. december 31-én 1.406,5 milliárd forint, 6%-kal haladja meg az előző évi állomány értékét;

- 8,1%-os az immateriális javak (pl. vagyoni értékű jogok, szellemi termékek, szoftverek) értékének emelkedése;

- a hosszú lejáratú pénzügyi eszközök (részesedések, értékpapírok, kölcsönök) értéke 20,0%-kal csökkent.

A forgóeszközök változásának összetevői

- a készletek (anyagok, áruk) értéke 6,7%-kal növekedett 96,2 milliárd forintra;

- jelentős mértékben, 89,2 milliárd forintról 57,6 milliárd forintra, 35,4%-kal csökkent a költségvetési szervek nyilvántartott követelése, (az előző évben ugrásszerűen megduplázódott);

- csökkent (3,2%-kal) az értékpapírok állománya;

- átlagosan 16,6%-kal nőtt a pénzeszközök értéke.

A költségvetési szervek vagyonának forrás szerinti összetétele a következőképpen változott:

- a saját tőke 5,1%-kal növekedett;

- a tartalékok 16,7%-kal emelkedtek;

- a kötelezettségek összesen 40,4%-os csökkenést mutatnak.

Figyelemre méltó a költségvetési tartalékok 17,3%-os emelkedése, melyen belül (a kiadási megtakarítás 55,9%-os növekedése és a majdnem hatszorosára nőtt bevételi lemaradás mellett) az előirányzat-maradvány megnégyszereződött. A vállalkozási tartalékok 7,3%-kal csökkentek.

A kötelezettségek csökkenését nagymértékben a hosszúlejáratú kötelezettségek 88%-os, kisebb mértékben a rövidlejáratú kötelezettségek 5,5%-os csökkenése okozta.

5.1.7. Létszám és személyi kifizetések

A központi költségvetési szerveknél a személyi juttatások 2000. évi eredeti előirányzata 434,2 milliárd forint, az év végi aktuális (módosított) előirányzat 467 milliárd forint volt. Összesen tehát 32,8 milliárd forinttal, 7,6%-kal nőtt az eredeti előirányzat. E módosítás kevesebb, mint 1%-a országgyűlési, 13,5%-a kormányzati, illetve 18,5%-a felügyeleti szervi hatáskörben történt, a döntő rész (67,0%) intézményi kezdeményezésre, bevételi többletekből valósult meg.

A teljesítés 456 milliárd forintot tett ki, 11 milliárd forinttal (2,4%) maradt el a módosított előirányzattól, kb. 5%-ra mérsékelve az eredeti előirányzattól való eltérést a tárgy évi felhasználásnál. Az elmaradás elsősorban az állományba nem tartozók juttatásainál (16%), és a külső személyi juttatásoknál (13,2) mutatkozott, kevésbé a rendszeres személyi juttatásoknál (4,4%) is, miközben a nem rendszeres személyi juttatások 5,6%-kal nőttek. Az állományba nem tartozók juttatásainak (megbízási díjak, tiszteletdíj, szerzői díj stb.) összege 21,3 milliárd forint, mely 18% körüli csökkenést jelent az eredeti előirányzathoz képest, az előző évi teljesítést pedig 16,7%-kal haladja meg.

A személyi juttatásokon belül a teljes munkaidőben foglalkoztatottaknál a rendszeres személyi juttatások teljesítése 300 milliárd forintot tett ki, ami 19,2 milliárd forinttal, 6%-kal kevesebb az eredeti előirányzatnál. A munkavégzéshez kapcsolódó juttatások (jutalom, túlóra díj stb.) 66,8 milliárd forint, amely tendenciájában az előző évekhez hasonlóan - az előbbi megtakarításra alapozva - 36,7 milliárd forinttal (222%) meghaladta az eredeti előirányzatot. A többlet döntő többségét (26,5 milliárd forint) jutalmak kifizetésére fordították. Az összes jutalom a rendszeres személyi juttatás 13,3%-a, vagyis közel hét heti juttatásnak megfelelő (1999-ben ez az arány hat heti volt), ezzel a keresetalakulás még fontosabb elemévé vált.

A rendszeres személyi juttatások egy főre jutó éves összege 1125 ezer forint (kb. havi 90 ezer forint), a munkavégzéshez kapcsolódó juttatásoké 250 ezer forint, összesen 1375 ezer forint volt. A bruttó átlagkereset növekedés 15% az előző évhez viszonyítva.

A foglalkoztatottak sajátos juttatásai (végkielégítés, jubileumi jutalom, napidíj stb.) 276,6 milliárd forintot tettek ki, ez 3,2 milliárd forinttal több az eredeti előirányzatnál. A személyhez kapcsolódó költségtérítés (ruházati, közlekedési költségtérítés, üdülési hozzájárulás stb.) 18,3 milliárd forint, a növekedés 12,3%-os. A részmunkaidőben foglalkoztatottak és az alkalmazott nyugdíjasok személyi juttatásai összesen 6,2 milliárd forintot tettek ki, ami 4,5%-kal kevesebb a tervezettnél.

A központi költségvetési szerveknél a teljes munkaidőben foglalkoztatottak létszáma 266 597 fő. Ebből köztisztviselő 56 497 fő (21,2%), közalkalmazott 120 570 fő (45,2%), hivatásos 77 157 fő (28,9%), a bírák, ügyészek, igazságügyi alkalmazottak száma 11 922 fő (4,5%), az egyéb bérrendszer alá tartozó foglalkoztatottaké 49 fő. További 402 fő választott tisztségviselő, melyből 385 fő országgyűlési képviselő.

A központi költségvetési szerveknél a 2000. évi tervezett létszámhoz képest 6%-kal kevesebb a foglalkoztatottak száma. Az 1999. évi tényleges éves átlaglétszámhoz viszonyítva a foglalkoztatottak száma 4,2 ezer fővel (1,5%-kal) csökkent, döntően a teljes munkaidőben foglalkoztatottak körében (3,1 ezer fő).

5.1.8. A bevételek és kiadások, valamint a létszám kormányzati funkciónkénti alakulása

A kormányzati funkciók megfigyelésének és mérésének alapjául az ENSZ Statisztikai Hivatala által kiadott COFOG szabványt alkalmazta a Pénzügyminisztérium. Ez a szabvány a pénzügyi információkat a költségvetés szerkezeti rendjében (cím, alcím, jogcím csoport, jogcím) fő tevékenységek alapján jeleníti meg.

A központi költségvetési szervek kiadásainak funkcionális megoszlása alapján 2000. évben csökkent az állam működési funkcióira biztosított források felhasználásának aránya 48,9%-ról 46,3%-ra, miközben a jóléti funkcióra szánt kiadások aránya nőtt 34,5%-ról 35,2%-ra, míg a gazdasági funkció részaránya lényegében stagnált. Ezt támasztja alá az is, hogy a jóléti funkciót ellátó intézmények és feladataik, programjaik kiadása növekedett a legnagyobb mértékben, 2000. évben közel 30%-kal haladta meg az 1999. évit. Ezen belül is kiemelkedett a kulturális és vallási (133,4%), az oktatási (126%) és a társadalombiztosítási és jóléti (125,2%) tevékenységekre, szolgáltatásokra jutó források növekménye. A gazdasági funkciót ellátó intézmények és feladatok 2000. évi kiadása 24%-os növekedést mutat, amely az egyéb gazdasági tevékenységet és szolgáltatást végző intézmények (területfejlesztés, munkaügy, szabványosítás, eredetvédelem, vízkárelhárítás) kiadásainak kiemelkedő növekedése (144,4%) indokol. Az állami működési funkciót ellátó intézmények kiadásainak növekedése a legkisebb mértékű, mintegy 20%.

A fenti funkcionális főcsoportokon belül az egyes funkció és tevékenység csoportoknál a ráfordítások a következőképpen alakultak:

Állami működési funkciók

A törvényhozó és végrehajtó szervek 79,3 milliárd forint támogatása az eredeti előirányzatot 7,8 milliárd forinttal, a módosított előirányzatot 11,4 milliárd forinttal, a 17,0 milliárd forintot megközelítő saját bevételek a módosított előirányzatot 11,2 milliárd forinttal haladták meg. Ennek eredményeként az előző évi teljesítést 21,1 milliárd forinttal meghaladó 92,7 milliárd forint kiadás teljesült. A növekedés egy része a Honvédelmi Minisztérium Igazgatása alcímen jelentkezik (2,2 milliárd forint). A többletet a HM tárca az igazgatási címén lebonyolított többletfeladatai - kórházak és egyes laktanyák felújítása, társadalmi szervezetek támogatása stb. - és az alcím állományi létszámának mintegy 3%-os emelkedése indokolta. A növekedés másik része döntően a fejezeti kezelésű előirányzatok átcsoportosítása, az ennek terhére teljesített kiadások miatt következett be (pl. BM Igazgatásnál PHARE segélyek felhasználása mintegy 3 milliárd forint). A növekedés további összetevőit a fejezeti füzetek szöveges indoklásai részletezik.

A törvényhozó szervek körében az Országgyűlés Hivatalánál az átvilágító bírák működtetése és az országgyűlési képviselők juttatásainak emelése, a Köztársasági Elnökségnél köztársasági elnökváltás miatt növekedtek a kiadások.

A végrehajtó szervek tekintetében jelentős emelkedés következett be az OMFB Hivatalának az Oktatásügyi Minisztérium igazgatásába történt integrálása miatt,

A pénzügyi és költségvetési tevékenységek és szolgáltatások kiadása 113,8 milliárd forint volt, 25,2 milliárd forinttal (28,4%) nőtt az előző évihez képest. A 15,9 milliárd forint saját bevétel 4,9 milliárd forinttal magasabb, a 104,9 milliárd forint támogatás 22,8 milliárd forinttal több az előző évinél.

A kincstári vagyonkezelés és hasznosítás kiadása 9 milliárd forint, mely közel 7,5 milliárd forinttal haladja meg az előző évit, és a bécsi székhelyű CW-AG székház megvásárlásából adódott. (A megvásárláshoz szükséges 6,0 milliárd forintot az ÁPV Rt-től vették át.)

Az APEH kiadása 59,9 milliárd forint, amely 13,6 milliárd forinttal haladja meg az előző évit. Ez a többlet biztosította a 160 fős bűnügyi létszám növekedés kiadását, a társadalombiztosításból átvett feladatok többleteit, a dologi kiadások folyamatos növekedését.

A Magyar Államkincstár 2000. évi kiadása 6,7 milliárd forint, amely 1,4 milliárd forinttal haladja meg az 1999. évit. A 26%-os emelkedést a Biztonsági és Adatvédelmi Szervezet létrehozása, az informatikai fejlesztések, valamint az Államadósság Kezelő Központ devizaadósság kezeléséből adódó többletfeladatai tették szükségessé.

A külügyek intézményei és feladatai kiadása 2000-ben az előző évhez viszonyítva 22%-al, 7,2 milliárd forinttal 39,9 milliárd forintra, támogatása 17,4%-al, 4,4 milliárd forinttal 30,1 milliárd forintra nőtt. A költségvetési törvényben az előző évhez képest változott néhány, a tényleges többletkiadást megalapozó előirányzat. Többek között a külképviseletek cím kiadási előirányzata (24.710 millió forintról 26.696 millió forintra, támogatása 18.909 millió forintról 19.406 millió forintra), a Határon Túli Magyarok Hivatala cím (kiadása 656 millió forintról 1,3 milliárd forintra) és az Állami Protokoll alcím (375 millió forintról 727 millió forintra). A külügyek intézményeinek bevételei 8.916,3 millió forintról 11.213 millió forintra nőttek. A bevétellel finanszírozott Phare segélyprogramok (EU integráció, Átfogó Intézmény-fejlesztési Támogatás, FLEXSTAF) az 1999 évi 977,5 millió forinttal szemben 2.980 millió forintra teljesültek. Az előző évi (1/2 éves) NATO költségek az egész éves szintre hozatal következtében 712 millió forinttal változtak.

Az alapkutatások folyó kiadásai 21,5 milliárd forintról 23,1 milliárd forintra (7,34%-kal), a támogatások pedig 13,9 milliárd forintról 15,1 milliárd forintra (8,85%-kal) nőttek az 1999. évi teljesítéshez képest. Az ágazathoz sorolt költségvetési szervek összlétszáma mintegy 5 000 fő. A normatív és pályázati úton egyaránt támogatott felsőoktatási alapkutatás kiadásainak túlnyomó része a felsőfokú oktatás alfunkción jelenik meg (a műszaki fejlesztési kiadások pedig a célprogramoknál).

Az 1999. évi teljesítéshez képest a Magyar Tudományos Akadémia fejezet kiadásai 6,27%-kal 28,0 milliárd forintra, míg költségvetési támogatása 0,48%-kal 18,4 milliárd forintra nőtt. A kiadások növekményét túlnyomórészt a működési kiadások többletei tették ki. Ebből valósult meg a (2000. december 31-ig) minimálbérhez kötött juttatások (akadémikus és doktori tiszteletdíjak) kifizetése, valamint ez nyújtott fedezetet az átlagkereset megemelésére és pályázati források (Akadémiai Kutatások Pályázata, Országos Tudományos Kutatási Alapprogramok és Nemzeti Stratégiai Kutatások) kibővítésére.

A védelem működési kiadásai a 2000-es költségvetési évben összesen 167,2 milliárd forintot tettek ki, mely 25,3 milliárd forinttal (17,8%-kal) haladta meg az előző évi hasonló szerkezetű kiadásokat. A támogatások növekménye mintegy 44,9 milliárd forint, ami 38%-os emelkedést jelent. A növekedés elsődlegesen a honvédelmi tárca területén realizálódott.

A Honvédelmi Minisztérium fejezet kiadása - amely itt nem tartalmazza a más funkciókba sorolt igazgatási, felsőoktatási, egészségügyi, igazságszolgáltatási, a kormányzati frekvencia hálózat működtetésével, valamint a felhalmozással kapcsolatban felmerült 43,2 milliárd forint összegű kiadásokat - 158,8 milliárd forint volt. A kiadások a Magyar Honvédség Repülő és légvédelmi csapatainál 7,3%-kal, a Magyar Honvédség Szárazföldi csapatainál 18,6%-kal, míg a Magyar Honvédség Parancsnoksága (Honvéd Vezérkar) és közvetlen szervezeteinél a gazdálkodási tevékenység központosítása következtében 50,6%-kal emelkedtek.

A bevételek 9,2 milliárd forintban realizálódtak, ami 1999-hez képest 13,8 milliárd forintos csökkenést jelent.

A NATO definíciónak megfelelő védelmi kiadások összege 2000-ben összesen 226,9 milliárd forintot volt, és ez az előző évhez viszonyítva 39,2 milliárd forint növekedésnek felel meg (az előzetesen számított 12950 milliárd forint GDP 1,75%-a), ami azt jelenti, hogy teljesült hazánk vállalása a NATO felé. Ezen belül a Honvédelmi Minisztérium kiadása 202 milliárd forint, a Belügyminisztérium Határőrségé pedig 24,0 milliárd forint volt. Az egyéb védelmi kiadásokra (rögzített kapacitások fenntartása, országmozgósítással összefüggő feladatok, K-600-as információs rendszer üzemeltetése) 0,9 milliárd forint került felhasználásra.

A döntően a Bíróságok és a Magyar Köztársaság Ügyészsége fejezet előirányzatait magában foglaló igazságszolgáltatás kiadásai az 1999. évi tényadatokhoz képest 4 milliárd forintot meghaladóan, saját bevételei mintegy 1,5 milliárd forinttal magasabb összegben teljesültek. A támogatási növekmény lehetővé tette az ügyészségi szervezet elhelyezési és informatikai fejlesztését, a helyi bírák, ügyészek 10%-os illetménypótlékának finanszírozását.

Az Igazságügyi Minisztérium fejezetben megjelenő büntetés-végrehajtás igazgatására és működtetésére 20,9 milliárd forint állt rendelkezésre, amely közel 4,0 milliárd forinttal haladta meg az 1999. évi lehetőségeket. Az eredeti előirányzatot mindössze 0,7 milliárd forinttal meghaladó kiadási összeg a fogvatartotti létszámemelkedés miatti működési többletek finanszírozását tette lehetővé. A saját bevételek teljesítésében - mind az 1999. évi teljesítéshez, mind a 2000. évi tervezetthez képest - mutatkozó minimális lemaradás a feladatellátásban nem volt érzékelhető.

A rendvédelem és közbiztonság, valamint a tűzvédelem funkciókat ellátó központi szervek 2000. évi működési kiadása megközelíti a 179 milliárd forintot. Ez 24 milliárd forinttal, 15,4%-kal haladja meg az előző évi kiadásokat. A bevételek elérték a 22,2 milliárd forintot, ami 2,5 milliárd forinttal, 12,8%-kal több, mint 1999-ben.

A rendvédelem, közbiztonság és tűzvédelmi funkciók működési támogatása 2000. évben 154,8 milliárd forint volt; ez 10,6%-kal, 14,8 milliárd forinttal volt több az előző évinél.

A rendvédelem és közbiztonság javításának elemeként folytatódott az áldozatvédelemmel és tanúvédelemmel kapcsolatos program végrehajtása, illetve a ROBOTZSARU 2000 alkalmazói program hálózatának kialakítása, a feladatellátáshoz szükséges eszközök beszerzése. Tovább bővül a nemzetközi követelményeknek megfelelő okmánycsalád kialakításának programja. A lakosság igényeinek kielégítésére 152 új okmányiroda nyílt a területileg illetékes önkormányzatoknál.

A Határőrség a PHARE program keretében megvalósuló új határregisztrációs rendszerhez speciális hőkamerás megfigyelő rendszert és korszerű éjjellátó berendezéseket helyezett üzembe.

A Polgári Nemzetbiztonsági Szolgálatoknál a működési kiadások mintegy 23,3 milliárd forintot tettek ki és ez 52,3%-os növekedést jelent az előző évihez viszonyítva. A támogatások csak 4,5%-kal növekedtek 2000-ben és közel 19 milliárd forintot tettek ki, ugyanakkor a bevétel közel hatszorosa volt az 1999. évinek és csaknem elérte a 3,1 milliárd forintot (a növekedés az előző évi programfinanszírozás pénzmaradványának bevételként való elszámolásából adódik).

Mindez azt jelentette, hogy a Polgári Nemzetbiztonsági Szolgálatoknál kiegyensúlyozott finanszírozási háttérrel folyt az alaptevékenység ellátása, a szolgálatok működése. Központi beruházásból tovább folytatódtak a már előző években megkezdett építési beruházások, a szakmai tevékenység színvonalas ellátását biztosító infrastruktúrák kialakítása, az elavult technikai eszközök kiváltása illetve korszerűsítése, a számítástechnikai eszközök fejlesztése.

A tűzvédelemmel kapcsolatos állami funkciót 2000. január 1-jétől a BM Országos Katasztrófavédelmi Főigazgatóság és annak területi szervei látják el. Irányításukkal folytatódott Paks körzetében a lakosságriasztó eszköz telepítése, korszerűbb tűzoltó-gépjárművek, tűzoltólaktanya kivitelezése, befejeződött a tűzoltó-fecskendő autók beszerzését tartalmazó 3 éves beruházási program.

Jóléti funkciók

A felsőoktatás működési kiadása (intézmények valamennyi funkciót tartalmazó és a fejezeti központi kiadás) az előző évi teljesítéshez képest (189,8 milliárd forint) 231,9 milliárd forintra, mintegy 42,1 milliárd forinttal (22,2%) nőtt. Ezen belül a támogatás 119,0 milliárd forintra (12,1 milliárd forinttal, 11,3%), a bevétel 118,3 milliárd forintra (29,0 milliárd forinttal, 32,5%) emelkedett. A kiadások tényleges többlete a 2000. évi módosított előirányzathoz viszonyítva közel 27,6 milliárd forint (13,7%).

Az államilag finanszírozott hallgatók létszáma mintegy 5 ezer fővel (ezen belül a nappali 3 600 fővel), 193 ezerre nőtt. Ezen túlmenően a kiadások növekedését eredményezte a Széchenyi Professzori Ösztöndíjban részesülők számának 500 fős emelkedése, valamint a képzési normatívák és a Széchenyi ösztöndíj összegének változásából következő támogatásnövekedés, továbbá az intézményi bevételek és pénzeszközátvételek jelentős növekménye.

A 2000. év a felsőoktatási intézmények integrációs folyamatának megvalósítási (inkubációs) időszaka volt. 2000. január 1-jével az állami felsőoktatás intézmények száma 55-ről 30-ra csökkent, az év folyamán elkezdődtek az integrálódott intézményeken belüli szervezeti átalakítások, valamint döntő részben rendeződtek az integrációból következő főbb gazdálkodási kérdések is.

Az egészségügyi funkcióba tartozó kiadások, bevételek és támogatások döntő része az Egészségügyi Minisztérium költségvetésében jelentkezik.

Az egészségügyi funkcióba tartozó kiadások teljesítése a módosított előirányzathoz viszonyítva 98%-os. Ennek oka, hogy a pénzügyi teljesítések jelentős része áthúzódott a 2001. évre az Egészségügyi Minisztériumnál, amit jelez a nagy összegű kötelezettségvállalással terhelt előirányzat-maradvány.

A módosított bevételei előirányzat 3,3%-kal túlteljesült. Ennek magyarázata az egészségügyi intézmények körében részben a teljesítményfinanszírozás tervezési bizonytalansága, részben az év közbeni egyszeri bérjellegű juttatás. Ezt tükrözi, hogy az összbevételeken belül a kórházi tevékenységek és szolgáltatások bevételei, amelyek nagyrészt a TB-től átvett pénzeszközökből tevődnek össze , az átlagot meghaladóan mintegy 8%-kal emelkedtek. Jelentősebb bevételi elmaradás a Phare programokhoz való hozzájárulásnál tapasztalható, 2438 millió forintos összegben. Az elmaradást az okozta, hogy a Phare program előkészületei elhúzódtak.

A módosított támogatási előirányzat tényleges teljesítése összességében 97,6%. A fel nem használt költségvetési támogatások kötelezettségvállalással terhelt maradványként 2001. évre áthúzódtak.

A társadalombiztosítási és jóléti szolgáltatásokra fordított működési kiadás 45,7 milliárd forint volt, mely az előző évhez képest mintegy 27%-os növekedést mutat. Ezzel összefüggésben jelentősen, mintegy 12,0 milliárd forinttal nőtt a költségvetési támogatás, a bevételek azonban csökkentek.

A központi költségvetés a nyugellátások körében a hadigondozottak ellátásán túl 2000-től a hivatásos katonák speciális nyugdíjrendszeréhez és a sorállomány társadalombiztosítási kiadásaihoz is hozzájárul, mely mind a kiadásokat, mind a támogatásokat 11 milliárd forinttal növeli meg.

Az előző évhez képest mintegy 1,7 milliárd forintos (mintegy 30%-os) növekedést mutatnak a nem állami humánszolgáltatások normatív támogatására fordított összegek. Ez a szociális, illetve gyermekjóléti ellátást végző nem állami intézmények számának jelentős növekedésére utal.

A szociális és jóléti intézményi szolgáltatások körében a támogatásokat 1,2 milliárd forinttal, a kiadásokat mintegy 0,6 milliárd forinttal növeli meg az ágazatban dolgozók egyszeri juttatása.

A bevételek csökkenése nagyrészt annak tudható be, hogy a társadalombiztosítás informatikai programjának támogatása előirányzathoz az 1999. évi 1,2 milliárd forintos bevételéhez képest 2000-ben nem kapcsolódik bevétel.

A bevételek mintegy 98%-a a szociális jóléti intézményeknél és szolgáltatásoknál jelentkezik. Bevétel jelenik meg továbbá a gyermektartásdíjak megelőlegezésével kapcsolatosan, valamint a mozgáskorlátozottak támogatásánál is.

A kulturális tevékenységek és szolgáltatások ellátásához a 2000. évi összkiadás 55,9 milliárd forint, ami az előző évi tényleges kiadáshoz viszonyítva 32,5%-kal, 13,7 milliárd forinttal több. E funkciót ellátó szervek működési kiadására 44,0 milliárd forint volt a tényleges felhasználás, ami az 1999. évihez képest 46%-os növekedést jelent.

A bevételek 8,1 milliárd forintra teljesültek. A 2000. évi teljesülés 4,6%-kal haladta meg az 1999. évi ténylegesen befolyt bevételeket. A tényleges működési bevételek (8,1 milliárd forint) és az eredeti működési bevételek (4,8 milliárd forint) jelentős eltérésének oka a pályázati úton elnyerhető pénzeszközök bizonytalansága, de jelzi egyben az intézmények alultervezési gyakorlatát is.

A támogatások 29,3 milliárd forintról 38,8 milliárd forintra, 32,5%-kal növekedtek az előző évi teljesítéshez képest. Az össztámogatás 11 költségvetési fejezetben került felhasználásra, ennek 94,4%-a a Nemzeti Kulturális Örökség Minisztériuma fejezetében.

Az elmúlt év kiemelkedő eseménye volt a magyar államiságról és a kereszténység felvételéről történő megemlékezés. A millenniumi ünnepségekhez igazodóan valósultak meg jelentős kulturális beruházások, rekonstrukciók és felújítások. Különösen fontos szerepet töltött be a Nemzeti Kulturális Örökség Program a millenniumi megemlékezésre való felkészülésben, a 2,2 milliárd forint összegű 2000. évi teljesített célelőirányzat az épített és tárgyi kulturális örökség védelmének, gyarapításának és méltó bemutatásának egyik legfontosabb forrása.

A határon túli magyarok és színházak kulturális céljait 610 millió forint segítette.

A sport és szabadidős tevékenységeket és szolgáltatásokat ellátó szervek 2000. évi működési összkiadása 14,1 milliárd forint volt, az 1999. évi 8,7 milliárd forintnál 62%-kal magasabb összeg. A bevételek 29,2%-kal haladták meg az előző évi szintet, az 1999. évi 2,4 milliárd forinthoz képest 3,1 milliárd forintot tettek ki. A működési támogatások az 1999. évi 9,7 milliárd forintról 11,4 milliárd forintra emelkedtek, a növekedés 17,5%-os volt. A támogatási összeg öt költségvetési fejezetben került felhasználásra, legnagyobb része, 10,9 milliárd forint (95,6%) az Ifjúsági és Sportminisztérium fejezetben. A támogatások jelentős részét a szabadidős programok, sportversenyek és egyéb sportrendezvények lebonyolítására fordították. A 2000. évi olimpiai támogatás összege 1,1 milliárd forintot tett ki.

Gazdasági funkciók

Tüzelő- és üzemanyag, valamint energiaellátási feladatok intézményi (Műszaki Biztonsági Főfelügyelet, Magyar Energia Hivatal, Országos Atomenergia Hivatal) feladatainak kiadása 3,3 milliárd forint, ami - elsősorban a segélyből megvalósuló energetikai fejlesztési programok befejezése miatt - az előző évihez képest 0,1 milliárd forintos csökkenést jelent. Az intézmények feladataikat döntően saját bevételből - 2,9 milliárd forint - látják el. Költségvetési támogatásuk (Országos Atomenergia Hivatal 0,4 milliárd forint) előző évhez képest 0,1 milliárd forinttal nőtt.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és feladatok kiadása 56,0 milliárd forint volt, amely 5,2 milliárd forinttal (10,2%) több az előző évinél. A saját bevétel 29,6 milliárd forint, amely 3,4 milliárd forinttal, a támogatás 29,7 milliárd forint, amely 4,2 milliárd forinttal nőtt az 1999. évi teljesítéshez képest. A támogatások és a kiadások növekedése a tavaszi ár-és belvíz miatti nem biztosítható károk részleges pótlására tett intézkedésekből adódik. A bevételek növekedése megegyezik az 1998-99 közötti növekedéssel.

A közlekedési és távközlési tevékenységeket és szolgáltatásokat végző intézmények és a feladataikhoz kapcsolódó ágazati célelőirányzatok kiadása 67,9 milliárd forint, bevétele 61,2 milliárd forint, támogatása 10,3 milliárd forint volt. Összességében a kiadás az 1999. évi teljesítéshez képest 9,9 milliárd forinttal (16,9%), a bevétel 6,7 milliárd forinttal (12,3%), a támogatás 3,2 milliárd forinttal (45,1%) nőtt. A kiadások és támogatások főösszegein belüli változás, hogy a gyorsforgalmi úthálózat fejlesztési program finanszírozásának módosulása miatt az azonos nevű ágazati célelőirányzat 9,8 milliárd forintos kiadási és támogatási előirányzata kikerült a központi költségvetési fejezeti körből. A támogatásnövekedés az árvízkárok helyreállításával kapcsolatos, a Vízügyi intézményeknél, valamint az Útgazdálkodási és Koordinációs Igazgatóságnál jelentkező többletfeladatok finanszírozásából származik. A kiadások az előzőeken túlmenően a Közlekedési Felügyeletek integrációs jogharmonizációval kapcsolatos, saját bevétellel fedezett feladataival kapcsolatosan növekedtek.

Egyéb gazdasági tevékenységeket és szolgáltatásokat végző intézmények kiadása 125,8 milliárd forint volt, ami 61,2 milliárd forinttal (94,7%) haladta meg az előző évi teljesítést, a saját bevételek (35,1 milliárd forint) és a támogatási előirányzat (31 milliárd forint) növekedése terhére. A növekmény nagy része a vízügyi és árvízvédelmi intézmények (15,2 milliárd forint), a katasztrófa-elhárítási célelőirányzat (37,9 milliárd forint), a környezetvédelmi háttérintézmények (0,6 milliárd forint), és az Országos Munkaügyi és Módszertani Központ (0,7 milliárd forint), valamint az aktív foglalkoztatási célok támogatása (0,6 milliárd forint) többletfeladatainak fedezetét szolgálta. A külföldi segélyekből támogatott programok (PHARE) ráfordítására a kiadás az előző évihez képest 5,6 milliárd forinttal nőtt.

A környezetvédelem és intézményei és ágazati célfeladatai kiadása 9,9 milliárd forint volt, amely 0,9 milliárd forinttal (10%) haladta meg az előző évi teljesítést. A szennyező források, szennyezett területek kármentesítésére fordított összeg 2000-ben megháromszorozódott, 750,9 millió forint lett. A természetvédelmi és környezetvédelmi területi szervek működési előirányzata 1,4 milliárd forinttal haladja meg az előző évit. A növekedést az előző években visszavásárolt védett természeti területek fenntartási költségeinek emelkedése (pl. élőhely rekonstrukció), illetve a környezetvédelmi területi szervek intézményrendszerének fejlesztése okozta. 1999-ben befejeződött a Közlekedési és Vízügyi Minisztériumnál a kiemelt városok szennyvíztisztítási programja, mely miatt mintegy 1 milliárd forintos csökkenés tapasztalható az ágazat teljesítési előirányzataiban.

5.1.9. Katasztrófaelhárítás célelőirányzat

Az elmúlt évek rendkívül csapadékos időjárása következtében 1999. november végétől országszerte belvizek alakultak ki, közel 700 településen folytak védekezési munkák. Ilyen előzmények után 2000. tavaszán az ország történetének egyik legnagyobb árvize zúdult a Tisza vidékre, melyet végül sikerült elhárítani. Az árhullám az Alföld jelentős részét (402 települését) veszélyeztette, közülük 18 helyről 2.860 embert kellett kimenekíteni. Az árvíz ellen 257 településen folyt védekezés 32.000 fő részvételével, 1.500 eszközzel és több mint 10 millió homokzsák beépítésével.

A rendkívüli időjárás következtében az ország 416 településén több mint 1.200 önkormányzati tulajdonban lévő, kötelező feladatellátáshoz kapcsolódó épület szenvedett vízkárt. A személyi tulajdonú lakóépületek közül megsérült vagy megsemmisült 507 településen közel 32.500 lakóház, összesen 942 főt kellett ideiglenes szálláshelyen elhelyezni. Jelentős kárt szenvedtek az ár- és belvízvédelmi művek, valamint az utak, vasutak, hidak és kapcsolódó műtárgyak, melyek helyreállítása 7,5 milliárd forintot igényelt. A mezőgazdaságban 260 ezer hektárnyi területen semmisültek meg a növények, és több ezer állat kimentése mellett is sok száz elhullott. Csupán a közvetlen károk összege 11,4 milliárd forint.

A Kormány 2000. április 8-ától rendelettel kihirdette a veszélyhelyzet létrejöttét, és a 2076/2000. (IV. 11.) Korm. határozatában elrendelte (a központi költségvetési fejezetek, valamint a helyi önkormányzatok támogatási előirányzatainak 2,1%-os csökkentésével) a Belügyminisztérium fejezetben 38,1 milliárd forint összegű Katasztrófa-elhárítási célelőirányzat létrehozását. Ezen túlmenően 1,8 milliárd forintos központi költségvetési tartalék és az egyes fejezeteken belüli előirányzat-átcsoportosítás biztosította a szükséges forrásokat.

A károk felmérését követően a 1058/2000. (VII. 11.) Korm. határozatával a Kormány rendelkezett a védekezési költségek elszámolásáról és a kárenyhítésről. A felmérés eredményeként az önkormányzatok, a vizitársulatok és az érintett minisztériumok védekezési költsége összesen 29,0 milliárd forint (melyet a központi költségvetés megtérített), a károk, valamint a helyreállítás és a sürgős fejlesztések együttes összege 60,1 milliárd forint, mindösszesen 89,1 milliárd forint.

A kárenyhítésre vonatkozóan a Kormány úgy döntött, hogy kötelezettségén felül is támogatja a helyreállítás és újjáépítés megvalósítását. Ennek keretében 100%-os hozzájárulást biztosított az önkormányzati tulajdonú, kötelező feladatokat ellátó építmények helyreállításához, 50%-os mértékben hozzájárult a polgárok lakhatásának biztosításához, és 25%-os mértékű támogatást fogadott el a mezőgazdasági károk enyhítésére, melyekre összesen 12,2 milliárd forintot biztosított.

A Kormány a rendkívüli időjárás következtében kialakult ár- és belvízhelyzetre tekintettel Helyreállítási és Újjáépítési Tárcaközi Bizottság (HÚB) létrehozásáról is döntött, melynek fő feladata volt:

- javaslattétel a Kormányzati Koordinációs Bizottság elnökének a Belügyminisztérium fejezetben létrehozott katasztrófaelhárítási célelőirányzaton rendelkezésre álló források felhasználására, átcsoportosítására,

- a célelőirányzatból történő kifizetések szabályszerű felhasználásának ellenőrzése,

- a károsultak, a lakosság és a sajtó folyamatos tájékoztatása.

A HÚB ezen túlmenően pontosította a lehetőségeket és a célszerű feladatmegosztást a karitatív szervezetekkel. A hagyományokkal rendelkező nagy karitatív szervezetek önállóan oldották meg az adományok gyűjtését, szállítását és elosztását, melyről a Tárcaközi Bizottságot rendszeresen tájékoztatták. Az országos együttműködés terén egy új, előremutató jellegű koordinációs rendszer alakult ki.

5.1.10. A támogatási célprogramok bevételeinek és kiadásainak teljesülése, a támogatások iránya és eredményessége

A támogatási célelőirányzatok immár ötödik éve működnek ágazati hovatartozásuk alapján egy-egy minisztérium fejezeti kezelésű előirányzataként. Ez a 2000. évben 36 célelőirányzatot jelentett 10 központi fejezetnél. 1999-től a központi költségvetés támogatási célprogramjainak részét képezi a megszűnt „négy nagy” elkülönített állami pénzalap (Útalap, Környezetvédelmi Alap, Nemzeti Kulturális Alap, Vízügyi Alap) is. A célprogramok együttes kiadásainak összege 224,9 milliárd forintot tett ki, melynek 39%-a működési, 55%-a felhalmozási célokat szolgált, a fennmaradó rész kölcsön volt. A kiadások 35,4%-át saját bevételből fedezték, 64,6%-ához pedig a központi költségvetés biztosította a forrást.

Az informatikai, távközlési-fejlesztési és frekvencia-gazdálkodási célelőirányzat év közben átkerült a Közlekedési, Hírközlési és Vízügyi Minisztériumtól a Miniszterelnöki Hivatalhoz. A célelőirányzat 2000. évi kiadásai között a legnagyobb tételek a DCS 1800 mobil rádiótelefon-szolgáltatáshoz szükséges frekvenciasáv felszabadításához kapcsolódtak. Jelentős ráfordítások történtek az EU szabványok honosítása, illetve a hírközlési szabályozás harmonizációja érdekében is.

Az agrárgazdasági beruházások támogatásaiból az év folyamán több kormányhatározat rendelkezésének megfelelően több mint 14 milliárd forint került átcsoportosításra, s ez a fejlesztési célok megvalósításánál már az év közepétől kezdődően folyamatosan feszültséget okozott. A jogcímhez tartozó támogatások közül az új mezőgazdasági gépek vásárlására, illetve lízingelésének támogatására ténylegesen 13 milliárd forintot fordítottak, az egyéb élelmiszeripari beruházások, ültetvénytelepítés, kutatás és műszaki fejlesztés, innovációs tevékenység támogatására ténylegesen elköltött összeg pedig 15 milliárd forint volt. Az agrárgazdasági beruházásokból a 6/2000. FVM rendelet szerint a Nemzeti Agrár-környezetvédelmi Programhoz tartozó, vízgazdálkodással kapcsolatos projektekre az év folyamán összesen 1,7 milliárd forint került kifizetésre.

Az erdőtelepítésre, erdőszerkezet-átalakításra fordított kiadások teljes összegének felhasználása a Nemzeti Agrár-környezetvédelmi Programban meghirdetett céloknak megfelelő volt. Az erdészeti közcélú feladatok bevételei a kisebb mennyiségű fakitermelés után járó befizetések miatt elmaradtak a tervektől, az erdei vasutak működtetéséhez és a jóléti-parkerdő fenntartáshoz kapcsolódó kiadásokból az erdei turizmus fejlesztését finanszírozták.

A termőföld minősége védelmének keretében az erodált területek vízháztartásának visszaállítását, a vizes élőhelyek rehabilitációját, minőségét javító biológiai, kémiai eljárások megvalósulását segítő programok támogatása a környezet- és természetvédelmi céloknak megfelelően történt. E jogcímhez tartozóan támogatta továbbá a Kormány az országos gyommentesítési programot is összesen 300 millió forinttal.

Az állattenyésztési feladatok, a hal- és vadgazdálkodási tevékenységek központi költségvetési támogatással nem rendelkeztek, bevételeiket adójellegű befizetések képezték, amelyekből többnyire állami, hatósági feladatokat finanszírozott a tárca.

Az agrárinformatika, farm és egyéb szakmai feladatok előirányzaton belül 305,1 millió forintot a TESZT üzemi hálózatban résztvevő vállalkozások, könyvelő irodák és az összefogásért felelős agrárkutató intézetek támogatására, 72,4 millió forintot pedig külföldi szakmai programok és farmgyakorlat támogatására fordítottak az előző évi maradvány és a tárgyévi bevétel felhasználásával.

A területfejlesztési célfeladatok támogatással fedezett kiadásai jelentősen elmaradtak az eredeti előirányzattól. Az elmaradás oka a támogatási rendeletek késői, április havi megjelenése, a pályázatok és a közbeszerzési eljárások hosszadalmas lebonyolítása, továbbá a számlák kifizetésének a tárgyévet követő évre történő áthúzódása. A célelőirányzat segéllyel fedezett kiadásaihoz az EU segélyprogramjai biztosították a forrást.

A vidékfejlesztési támogatások elkülönítetten először 2000-ben jelentek meg a költségvetésben. Az e célra tervezett 1 milliárd forintos fejezeti előirányzatot 2,5 milliárd forintos privatizációs bevétel egészített ki törvény szerint. Ténylegesen a két forrásból összesen 1,5 milliárd forintot folyósítottak a 34/2000. (VII. 6.) FVM rendeletben meghatározott célokra. Szintén ebből az előirányzatból a 2304/1997. (X. 8.) Korm. határozat szerinti tartós környezetkárosodások elhárítását 100 millió forintos támogatás szolgálta.

A gazdaságfejlesztési célelőirányzat forrásainak felhasználását a Kormányprogram célkitűzéseivel összhangban a nemzetgazdaság fejlesztése, versenyképességének javítása, a nemzetközi munkamegosztásba való integrálódás elősegítése vezérelte. A 2000. évi támogatási struktúra a korábbiakhoz képest jelentősen megváltozott, átrendeződött köszönhetően annak, hogy a kis- és középvállalkozások fejlesztésére vonatkozó támogatások a kis- és középvállalkozói célelőirányzatba koncentrálódtak, a piaci intervenciós célelőirányzat pedig beolvadt a gazdaságfejlesztési célelőirányzatba. A pályázati rendszer keretében elnyerhető támogatások elsősorban a befektetések és beruházások ösztönzését, s az energiatakarékossági programok elősegítését célozták meg. A gazdaságfejlesztési pályázati rendszerben a GFC terhére 2000. évre megkötött, vissza nem térítendő támogatási és kamatmentes kölcsönszerződések összesen 165,5 milliárd forintos beruházás megvalósításához vállaltak költségvetési forrású támogatást, amelyből mintegy 70 milliárd forint a 2000. évben, 95,5 milliárd forint pedig a 2001. évben kerül aktiválásra.

A turisztikai célelőirányzat bevételei 21%-al haladták meg az előző évi összeget. A többletbevétel egy része a turisztikai hozzájárulásból származik, ami a vállalkozások árbevételének a prognosztizáltnál kedvezőbb alakulásával függ össze. A kiadások között első helyen - több, mint 3,2 milliárd forinttal - a nemzeti marketing tevékenység fejlesztése, az új kiadványrendszer bevezetése áll. A turisztikai pályázati rendszerben nyújtott támogatások a szolgáltatáskínálat fejlesztése mellett a Millennium méltó megünneplésének elősegítését is szolgálták. Ez utóbbit 416 millió forinttal támogatta a minisztérium.

A kis- és középvállalkozói célelőirányzat 2000-ben jelent meg először elkülönítetten a költségvetésben. Nagysága 5,2 milliárd forint volt, a GM fejezeti kezelésű célelőirányzatainak 11,3%-a. Ezen az előirányzaton elkülönített összeg nagy része a kis- és középvállalkozások számára kiírt pályázatok során elnyerhető támogatások finanszírozására szolgált. A felhasználás négy fő célterülete a vállalkozások működési körülményeinek javítása, az integrátori beszállítói program, a hitelkonstrukciók és kamattámogatások, valamint a kis- és középvállalkozások piaci helyzetét, versenyképességét javító projektek voltak. Összesen 677 pályázat részesült támogatásban, és a Gazdasági Minisztérium 3,8 milliárd forint támogatás kifizetésére vállalt kötelezettséget 2000. december 31-ig, ebből összesen 107 millió forint kifizetése történt meg.

A környezetvédelmi alap célfeladatok kiadásaiból a környezetkímélő gazdasági szerkezet kialakításának ösztönzését, a környezeti ártalmak megelőzését, illetve a védett természeti értékek, területek értékeinek a megőrzését kellett biztosítani. Az összes kiadás 68%-át a környezetvédelmet közvetlenül elősegítő fejlesztésekhez nyújtott támogatások tették ki. A pályázati felhívásban részletezett jogcímek szerinti kifizetések elérték a 17,8 milliárd forintot, melyből csak a vízminőség védelmére 10,4 milliárd forintot, a hulladékok káros hatásának csökkentésére pedig 3,4 milliárd forintot költöttek. A bevételek között legnagyobb részarányt a környezetvédelmi termékdíjak és bírságok képviseltek, együttes összegük megközelítette a 16 milliárd forintot.

A támogatási célprogramok között az elköltött pénzösszeget tekintve 2000-ben az útfenntartási és fejlesztési célelőirányzat állt az első helyen több, mint 80 milliárd forinttal. Az eredeti költségvetési támogatási előirányzat a 2076/2000. Kormányhatározat alapján 1,8 milliárd forinttal csökkent, ugyanakkor az 1999. évi pénzmaradvány felhasználása 10,2 milliárd forint bevételi többletet eredményezett. A saját bevételek - melynek döntő részét a bel- és külföldi gépjárművek után befizetett gépjárműadók és túlsúlydíjak tették ki - az eredetileg vártnál kedvezőbben alakultak. A kiadások elsősorban az állami tulajdonú országos közúthálózat üzemeltetésére, fenntartására és fejlesztésére biztosítottak forrásfedezetet. Az új út- és hídépítések azonban a vis maior (ár- és belvízkárok helyreállítása) feladatok miatt a tervhez képest kisebb mértékben valósultak meg.

A vízügyi célelőirányzat fő bevételi forrását képező vízkészletjárulék meghaladta a tervezettet, ugyanakkor a kiadások összege - főként a beruházási támogatások tervezettnél kisebb igénybevétele miatt - elmaradt a módosított előirányzattól. A folyó kiadások legnagyobb hányada - több mint 2 milliárd forint - a vízügyi állami alapfeladatok ellátására (vízkárelhárítási létesítmények működtetése és fenntartása) irányult. A felhalmozási céllal elköltött pénzeszközökből 1,4 milliárd forint a helyi önkormányzatok közműves vízellátási és szennyvíz-elhelyezési beruházásainak megvalósítását segítette elő. Az önkormányzati beruházások tervhez képest alacsony teljesítési szintjének egyik oka a pályázat eredményének késedelmes kihirdetése, ami magával hozta, hogy az önkormányzatok nagy része 2000-ben el sem tudta kezdeni a munkálatokat és a támogatás átütemezésére kényszerült.

A műszaki fejlesztési alapprogram 2000. január 1-jén átkerült az Oktatási Minisztériumhoz, egyidejűleg megszűnt az OMFB Hivatala. A műszaki fejlesztési célelőirányzat finanszírozta a versenyképességet megalapozó kutatásokat, a műszaki fejlesztést, a K+F eredmények elterjesztését, hasznosítását, infrastruktúrájának fejlesztését. A célelőirányzat kiadása az előző évi 6,44 milliárd forintról 6,75 milliárd forintra (4,71%-os növekedés) változott.

A kárrendezési alap tárgyévi 2,6 milliárd forintos kiadása lényegében megegyezett a tervezettel. A célelőirányzatból finanszírozták a járadékok, valamint a függő kárral és a tőkésítéssel kapcsolatos kifizetéseket.

A nemzeti és egyetemes értékek létrehozásának, megőrzésének, valamint hazai és határon túli terjesztésének, megőrzésének támogatásával kapcsolatos feladatokat - részben - a nemzeti kulturális alapprogram finanszírozta a 2000. évben. Az Alapprogram bevételei - melynek fő részét a kulturális járulék tette ki - az előirányzathoz viszonyítva elmaradtak ugyan, de a célelőirányzat - a támogatás szétosztásánál az óvatosság elvét alkalmazva - túlköltés nélkül zárta az évet. A támogatást élvező kulturális programok prioritásai a gyermek- és ifjúsági programok, a határon túli kulturális események, valamint a Millenniummal kapcsolatos megemlékezések voltak.

A gyermekek és fiatalok programjait, szervezeteit, kezdeményezéseit és az azokat segítő szolgáltatásokat a gyermek- és ifjúsági alapprogram keretében több mint 400 millió forinttal támogatta a költségvetés. A nemzeti atlétikai program feladata a fiatalok számára megfelelő atlétikai képzés biztosítása, e célra 195 millió forint került felhasználásra.

Az országos tudományos kutatási alapprogramok (OTKA) nagysága összességében 3,2 milliárd forint volt, ami 5,57%-os növekedést jelent. A célelőirányzat működtette a kutatás-támogatás korszerű pályázati rendszerét, amely segítette a kutatási infrastruktúra kiépítését, a fiatal kutatók tudományos munkásságát, nemzetközi tudományos eredmények létrehozását.

5.1.11. A központi költségvetési szervek beszámolási és a kincstári beszámolási adatok eltérése

Az államháztartás működési rendjéről szóló, többször módosított 217/1998. (XII. 30.) Korm. rendelet intézkedik a kincstári költségvetési beszámoló készítéséről. A rendelet értelmében a Kincstár a költségvetési beszámoló-készítési kötelezettséget teljesítők zárszámadási munkálataihoz a tárgyévet követő február 15-ig köteles a kincstári költségvetési beszámolót az érintettek rendelkezésére bocsátani.

A költségvetési szerveknek elemi beszámolójukban a saját könyvvezetésüknek megfelelő adatokat kell szerepeltetniük, a kincstári és az elemi beszámoló közötti eltéréseket pedig tételesen indokolni kell.

Az elemi beszámolók adatai (a Pénzügyminisztérium által elvégzett szükséges korrekciók figyelembevétele után) és a Kincstári beszámoló adatai kiadási oldalon 7,9 milliárd, bevételi oldalon 9,4 milliárd forinttal térnek el, míg a támogatás tekintetében nincs eltérés.

Eltérést okoznak - szabályozásból eredően - a következő tételek:

Kincstári körön kívül vezetett devizaszámlák egyenlege;

- a vállalkozási eredmény pénzforgalom nélküli visszaforgatása alaptevékenységre a kincstári elszámolásokban nem jelenik meg, de a törvényben - miután az egyensúlyos bevételi és kiadási tételt jelent - része a módosított előirányzati és teljesítési adatoknak;

- a házipénztári záró pénzkészlet és az úton lévő befizetések összege;

- a kincstári mérlegben elszámolt függő bevételek és kiadások, amelyek szintén pénzforgalom nélküli tételek, nem szerepelnek a törvény elszámolási évének adataiban, mivel azok pénzforgalmivá a tisztázás évében válnak és kerülnek be a törvénybe;

- a kincstári mérleg kiadási adatai és a kincstári beszámoló kiadási adatai között is mutatkozik mintegy 15 milliárd forintos eltérés, amely a függő, átfutó és kiegyenlítő kiadások 4,4 milliárd forintos összegéből, az előző évi maradványhoz kapcsolódó függő, átfutó, kiegyenlítő kiadások 4,8 milliárd forintos összegéből és az előző évi maradványhoz kapcsolódó függő, átfutó, kiegyenlítő bevételek 5,8 milliárd forintos összegéből tevődik össze. Hasonló mértékű az eltérés (15,9 milliárd forint) a bevételeknél. Ennek oka 0,2 milliárd forint nem azonosított bevétel, 5,0 milliárd forint függő, átfutó és kiegyenlítő bevételek, 5,8 milliárd forint előző évi maradványhoz kapcsolódó függő, átfutó és kiegyenlítő bevételek, valamint 4,9 milliárd forint előző évi, maradványhoz kapcsolódó függő, átfutó és kiegyenlítő kiadások.

Összességében az intézményi- és fejezeti kezelésű előirányzatokat és teljesítési adatokat tekintve megállapítható, hogy - az előző évekéhez hasonlóan -a kincstári és az elemi beszámolók eltérése a Kincstár felé fel nem adott vagy tévesen feladott előirányzat-módosítások következménye, amelyek javítására pótkezelési időszak hiányában nem került sor. Néhány esetben téves kincstári feldolgozás is okozott eltérést.

Az eltérések tisztázása az előző évekhez mérten javuló tendenciát mutat. A fejezeti kezelésű előirányzatokról az elemi költségvetés és beszámoló, valamint a kincstári nyilvántartás 2000. évi azonos szerkezete első alkalommal tette lehetővé az eltérések tételes kimunkálását.

A Kincstár havonta készített információs táblákat és év közben folyamatosan folytatott egyeztetéseket az eltérések tisztázására.

5.2. A társadalmi szervezetek támogatása

A társadalmi önszerveződések közül a pártok a párttörvénynek megfelelően, választási eredményeik alapján kapták támogatásukat, összesen 2.486,9 millió forintot, ami az előző évihez képest 21 százalék növekedést jelent. Az egyházak hitéleti tevékenységének támogatása a közvetlen költségvetési hozzájárulásból és átengedett bevételként a magánszemélyek személyi jövedelemadójának felajánlott 1%-ából állt. Ez utóbbi 1.619,3 millió forint, melyet a Magyar Állam a tervezett Szja 1%-ára, 3.607 millió forintra egészített ki az egyház-finanszírozási törvény alapján. Ezzel együtt költségvetési forrásokból hitéleti célra - ezen belül egyházi épületek rekonstrukciójára, ingatlanok utáni járulék fizetésre, hittan oktatásra - 15,2 milliárd forint támogatásban részesültek a felekezetek.

A társadalmi szervezetek közül a Magyar Vöröskereszt, a Magyar Nyelv és Kultúra Nemzetközi Társasága, a TIT, a Magyarok Világszövetsége, valamint a MTESZ önálló előirányzat-csoportként szerepelt a költségvetésben. A fogyatékosokat képviselő és segítő szervezetek, valamint a Magyar - Máltai Szeretetszolgálat névre szóló kiemelt előirányzattal rendelkezett, a többi - országos vagy regionális jelentőségű - társadalmi szervezet pedig pályázat útján részesülhetett az Országgyűlés fejezetnél előirányzott működési támogatásban. Más tárcák is támogatták a társadalmi szervek tevékenységét attól függően, hogy milyen mértékben vállaltak át állami feladatot. A helyi önkormányzatoktól származó támogatások címzettjei túlnyomórészt a helyi jelentőségű társadalmi szervezetek. A helyi önkormányzatok által nyújtott támogatások minden kategóriában növekedtek, jelezve, hogy 2000-ben anyagi helyzetükhöz mérten nagyobb gondot fordítottak a társadalmi önszerveződések segítésére.

Átengedett bevételként az adófizetők rendelkezése alapján személyi jövedelemadójuk 1%-ából 3.601,6 millió forint jutott a civil szférának. Ebből a társadalmi szervezeteknek 621,9 millió forintot, az alapítványoknak 2.850,4 millió forintot, a közalapítványoknak pedig 129,3 millió forintot szántak az adófizetők. A kisebbségi szervezeteknél az előző évihez hasonló volt a támogatások struktúrája. Az alapítványok támogatása a tervezettnek megfelelően alakult, ahhoz nevesítetten, pályázati vagy egyéb úton jutottak hozzá.

5.3. Humánszolgáltatások normatív támogatása

A szociális, a köz- és felsőoktatási feladatokat ellátó egyházak, alapítványok, közalapítványok, közhasznú társaságok, társadalmi szervezetek, gazdasági társaságok és e feladatokat főtevékenységként végző egyéni vállalkozók az általuk nyújtott humánszolgáltatásokhoz normatív állami hozzájárulásban részesültek. A közoktatási és a szociális célú humánszolgáltatások normatív és kiegészítő támogatását a Belügyminisztérium fejezet költségvetése tartalmazta, míg a finanszírozás a közigazgatási hivatalok útján történt. A nem állami felsőoktatási intézmények normatív támogatását a felsőoktatási törvény előírásai szerint az Oktatási Minisztérium fejezet költségvetése tartalmazta.

A közoktatási, valamint a szociális és a gyermekjóléti, gyermekvédelmi közfeladatok támogatásánál a normatívák mértéke - azonos jogcímeken és feltételek mellett - megegyezett a helyi önkormányzatoknál alkalmazott normatívákéval. Mind a közoktatási, mind a szociális feladatokat ellátó egyházi intézmények fenntartói a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban „valós oktatott” tanulónként - kiszűrve a duplázódásokat - 54 295 forintban írta elő, a szociális ellátásban pedig a megállapított normatíva 31,8%-ában. Az egyházi és alapítványi fenntartású felsőoktatási intézmények 2000-ben a normatív támogatást hallgatói létszám képzési többlete elnevezéssel kapták - 3,5 milliárd forint kiutalásával - az Oktatási Minisztériumtól.

A humánszolgáltatások normatív támogatására a Belügyminisztérium 2000. évben is 17,5 milliárd forintot irányzott elő. A tényleges teljesítés 36,4 milliárd forint, a tervezettnél 18,9 milliárd forinttal több. Az eltérést részben a tanulók és az ellátottak számának, részben a normatívaértékek nem tervezett emelkedése idézte elő. Az egyházi fenntartók 20,3 milliárd (az előző évihez képest +9%), az alapítványiak 9,0 milliárd (+5,2%), míg az egyéb (társadalmi-szervezeti, vállalkozói) intézményfenntartók 7,0 milliárd forint (+33%) támogatásban részesültek.

Az egyházi intézményfenntartók esetében a kiegészítő támogatás teljesítésénél az eltérés rendezésére - az önkormányzati tervezett és tényleges adatok ismeretében - az éves költségvetés végrehajtásáról szóló törvényben kerül sor. A 2000. év végén elfogadott, megelőző évi zárszámadási törvény alapján decemberben az egyházi közoktatási intézmények kiegészítő támogatására 826 millió forint került pótlólag kiutalásra.

5.4. A társadalombiztosítási pénzügyi alapjai és a központi költségvetés kapcsolata

5.4.1. A társadalombiztosítási pénzügyi alapjai 2000. évi költség-vetésének helyzete

A társadalombiztosítás pénzügyi alapjainak 2000. évi költségvetéséről szóló 1999. évi CIX. törvény 42 311,0 millió forint hiányt irányzott elő. A hiány teljes összege az Egészségbiztosítási Alapnál jelentkezett, a Nyugdíjbiztosítási Alap költségvetése az államháztartási törvény előírásainak (1992. évi XXXVIII. törvény 86. § (10) bekezdésének) megfelelően a bevételek és kiadások egyensúlyával számolt. A társadalombiztosítási alrendszer 2000. évi együttes tényleges hiánya 81 397,3 millió forint, amelyből az Egészségbiztosítási Alap 63 614,8 millió forinttal, a Nyugdíjbiztosítási Alap 17 782,5 millió forinttal részesedett.

Az alrendszer bevételi és kiadási főösszegét az évközi törvénymódosítás (a Magyar Köztársaság 1999. évi költségvetésének végrehajtásáról rendelkező 2000. évi CXVIII. törvény 24. § (1) bekezdése) ugyanakkora összeggel, 31 942,0 millió forinttal növelte, így az eredetileg tervezett hiány nagysága változatlan maradt. A szintén évközbeni, a Kormány és az alapkezelők hatáskörében hozott döntések a hiányt kismértékben, 45 749,3millió forintra növelték. Ezt a hiányt a tényleges hiány 35 648 millió forinttal haladta meg, a különbségből 11 448,2 millió forint a bevételek elmaradásából, a további 21 199,8 millió forint a kiadások túllépéséből adódott.

A költségvetési törvény 1 717 149,0 millió forintban határozta meg a bevételi főösszeget, az évközi módosítások ezt 1 752 015,7 millió forintra növelték, a teljesítés ettől némileg elmaradva 1 737 567,5 millió forint. A bevételek alakulása szempontjából meghatározó nagyságrendű előirányzatok teljesítését a következő sajátosságok jellemezték.

A bevételek mintegy kilencven százalékát a járulékbevételek és hozzájárulások adják, ezek a módosított előirányzatot (1 554 083,3 millió forint) csekély mértékben meghaladva 1 561 893 millió forintra teljesültek. A munkáltatók és a biztosítottak által fizetett járulékbevételek együttes módosított előirányzatát 1 331 686,7 millió forintban határozták meg, a teljesítés - ezt némileg meghaladva - 1 336 467,7 millió forint. Az előirányzatok teljesítése kedvező alakulásához a járulékköteles jövedelmek meghatározó hányadát kitevő bruttó keresettömegnek a tervezettet meghaladó növekedése is hozzájárult.

A fix összegű és százalékos egészségügyi hozzájárulásból 181 379,0 millió forint bevételhez jutott az Egészségbiztosítási Alap, ez az összeg mintegy 1,5%-kal meghaladta az előirányzatot. Ezen bevételek 93,3 százaléka, 169 152,1 millió forint a tételes egészségügyi hozzájárulásból ered, a százalékos egészségügyi hozzájárulás összege 12 226,9 millió forint. Az utóbbi tétel összege az előző évi teljesítésnek mintegy másfélszerese. Késedelmi pótlék és bírság címén a két Alap bevétele 7 034,1 millió forint, amely az előirányzat közel 93,8%-os teljesítésének felel meg.

A központi költségvetési hozzájárulások 151 103,2 millió forint bevételt biztosítottak a két Alapnak. Ez a módosított előirányzattól 21 712,8 millió forinttal kevesebb.

A társadalombiztosítási tevékenységgel kapcsolatos egyéb bevétel 8 795,1 millió forintra teljesült, ami az előirányzatot hozzávetőleg 25,7%-kal haladta meg.

A működési célú bevételek eredeti előirányzata 2 817,0 millió forint volt. A teljesítés 5 729,2 millió forint, amely az évközi módosított előirányzat (5 956,8 millió forint) körül alakul. A többletbevételek részben államháztartáson belüli pénzeszköz-átvételből - ezen belül előző évről áthúzódó teljesítésekhez kapcsolódó pénzeszköz-átadás (pl. világbanki kölcsön felhasználása) -, valamint lakáskölcsönök visszatérüléséből, ingatlanok értékesítéséből származnak.

Vagyongazdálkodási bevételekből a költségvetés 12 375,7 millió forintot irányzott elő. A teljesítés 10 047 millió forint, amely mintegy 19%-kal marad el az előirányzattól. A bevételek döntő része a vissztehermentes vagyonjuttatás keretében kapott vagyon értékesítéséből származott.

Az alrendszer kiadási főösszegét a költségvetési törvény 1 759 460,0 millió forintban határozta meg, a módosítások következtében ez az összeg 1 797 765 millió forintra változott, a teljesítés a módosított előirányzatot is meghaladva 1 818 964,8 millió forint. A fontosabb kiadási előirányzatok alakulásáról a következők állapíthatóak meg.

A nyugellátási kiadások előirányzatát a társadalombiztosítási pénzügyi alapjainak költségvetése 1 096 942,0 millió forintban határozta meg. A teljesítés 1 124 556,1 millió forint. Az előirányzottat meghaladó nyugdíjkiadást az év közben végrehajtott kiegészítő nyugdíjemelés magyarázza. Az eredeti előirányzat az év eleji 8 százalékos mértékű nyugdíjemeléssel számolt. Mivel az évközi folyamatok alapján valószínűsíthető volt, hogy az emelési mérték meghatározásánál figyelembeveendő makrogazdasági mutatók - a nettó átlagkeresetek növekedése és a fogyasztói árindex - a tervezettet meghaladják, év végén visszamenőleges hatályú, az év egészérre számítva 11,2%-os mértékű emelésre került sor.

Az egészségbiztosítás pénzbeli ellátásai közül a terhességi-gyermekágyi segélyre szánt 7 053,0 millió forintot a teljesítés jelentősen meghaladva 10 046,9 millió forint összegű volt. Az eltérést az egy segélyezési napra jutó kiadás tervezettet meghaladó növekedése és kisebb mértékben a születésszám kedvező alakulása magyarázza. A táppénzkiadások teljesülése 56 139,6 millió forint, ami 5 408,6 millió forinttal haladja meg az előirányzatot. Az előirányzat túllépését elsősorban az egy táppénzes napra jutó kiadások tervezettnél nagyobb növekedése okozta.

Sajátos előirányzatot képeznek a GYED folyósítás kiadásai, ezek a teljesítése 20 380,5 millió forint, a törvényi előirányzatnak mindössze 56,1%-a. (Ezen kiadások megtérítése ugyanekkora összeggel a bevételi oldalon is szerepel, tehát az Alapok egyenlegét nem érinti.) Az előirányzattól elmaradó teljesítést a tervezettnél lényegesen kisebb havi átlagos igénybevételi létszám magyarázza.

Az Egészségbiztosítási Alap legnagyobb összegű kiadási előirányzatát a gyógyító-megelőző ellátásokra fordítható kiadások képezik, ezekre a törvény 358 803,4 millió forintot irányzott elő. Év közben törvénymódosítással az előirányzat megemelésre került az egyszeri kereset-kiegészítés összegével, 14 942,0 millió forinttal. Az előirányzat - az Országgyűlés felhatalmazása alapján - a Kormány hatáskörében hozott 2281/2000. (XI. 24.) Korm. határozat és a 2326/2000. (XII. 21.) Korm. határozat alapján, végül 376 205,6 millió forintra módosult, amelyből a felhasználás 376 068,9 millió forint.

A gyógyszerek fogyasztói árának támogatására szolgáló eredeti előirányzat összege (135 000,0 millió forint) a költségvetési törvény módosítása során 152 000,0 millió forintra növekedett. A 2326/2000. (XII. 21.) Korm. határozat szerint összesen 2 530,0 millió forint összegű előirányzat átcsoportosításra került sor a gyógyszertámogatás és a gyógyászati segédeszköz támogatás-előirányzat maradványai terhére, illetve a gyógyító-megelőző ellátások fekvőbeteg-szakellátás kiemelt előirányzata javára. Mindez a gyógyszertámogatás előirányzatát 150 753,1 millió forintra módosította, amely megegyezik a felhasználással.

A gyógyászati segédeszköz-támogatás eredeti előirányzata 23 951,0 millió forint volt. A támogatásra fordított tényleges összeg a 2326/2000. (XII. 21.) Korm. határozat alapján módosított előirányzattal azonos, 22 667,9 millió forint.

A működési kiadásokra felhasználható előirányzatot a törvény 33 477,3 millió forintban határozta meg, az évközi módosítások eredményeképpen az előirányzat 39 910,1 millió forintra változott, ami lehetővé tette az ágazatok többletfeladatainak finanszírozását. A módosított előirányzat teljes összege nem került felhasználásra, a teljesítés 36 372,7 millió forint. A képződött előirányzat-maradvány döntő része kötelezettségvállalással terhelt. A költségvetésben meghatározott illetményfejlesztést az ágazatok végrehajtották.

A társadalombiztosítás apparátusának átlaglétszáma a beszámolási időszakban - az előző évihez képest - 2,2%-kal csökkent.

5.4.2. A központi költségvetés közvetlen hozzájárulása a társadalom-biztosításhoz

A központi költségvetés az ellátások fedezetének megteremtése érdekében a törvényi előírásoknak megfelelően az alábbi támogatást biztosította:

- a magánnyugdíj-pénztári rendszerbe átlépők miatt a Nyugdíjbiztosítási Alapból hiányzó egyénijárulék-bevételek pótlására szolgáló összeg nagyságát 69 074,0 millió forintban határozta meg a társadalombiztosítás pénzügyi alapjainak költségvetését tartalmazó törvény, a ténylegesen átadott összeg, amely a Pénzügyi Szervezetek Állami Felügyeletének adatközlésén alapszik, 63 231,0 millió forint,

- szintén a Nyugdíjbiztosítási Alap bevételeit gyarapította a GYES-ben, GYED-ben, GYET-ben részesülők utáni központi költségvetési térítés, ennek összege az előirányzott értékkel, 17 000,0 millió forinttal egyezett meg,

- az Egészségbiztosítási Alap bevételeinek kiegészítésére 26 700,0 millió forint volt eredetileg előirányozva, a teljesítés 46 572,2 millió forint. A különbséget az magyarázza, hogy az Országgyűlés 19 942,0 millió forinttal megemelte az előirányzatot, ebből 14 942,0 millió forint az egészségügyi dolgozók egyszeri bérkiegészítésének teljes, a további 5 000,0 millió forint a gyógyszer-támogatási előirányzat megnövelésének részbeni fedezetére szolgált,

- a 2248/2000. (X. 18.) Korm. határozat értelmében a költségvetés általános tartalékából 700 millió forint támogatás átutalására került sor a Nyugdíjbiztosítási Világbanki Program 2000. évi többletfeladatainak végrehajtásához.

5.4.3. A kincstári egységes számlához kapcsolódó megelőlegezési számla igénybevétele a társadalombiztosítási kiadások finanszírozásához

A társadalombiztosítás mindkét pénzügyi alapja esetében a bevételek és a kiadások napi összegei szükségszerűen eltérnek. Az így adódó napi hiányok fedezetéhez a kincstári egységes számlához kapcsolódó megelőlegezési számla igénybevétele útján az Alapok kamatmentes likviditási hitelt kaptak a Magyar Köztársaság 2000. évi költségvetését tartalmazó 1999. évi törvény 29. § (1) bekezdése értelmében, melynek felső határát a törvény nem korlátozta. A hitelállomány nyitó és zárónapi értékeit, valamint a minimális és maximális napi értékeit és a legnagyobb havi átlagos értéket alaponként részletezve mutatja a következő táblázat.

 

 

 millió forintban

 Megnevezés

 Nyugdíjbiztosítási Alap

 Egészségbiztosítási Alap

 Nyitó állomány (január 4.)

 3 534

 60 635

 Záróállomány (december 29.)

 25 247

 62 246

 Minimális napi hiteligénybevétel

 450

 34 859

 Maximális napi hiteligénybevétel

 130 988

 126 590

 Legnagyobb havi átlagos hitelállomány

 85 814(december)

 114 284(november)

A Nyugdíjbiztosítási Alap esetében az év folyamán 32 olyan nap volt, amikor nem volt szükség a likviditási hitel igénybevételére, az Egészségbiztosítási Alap esetében egyetlen ilyen nap sem volt.

5.5. Pénzbeli juttatások a központi költségvetésből

5.5.1. Családi támogatások

A családi pótlék előirányzatát a költségvetés 133 800 millió forintban állapította meg. A 135 153,9 millió forintos teljesítés az előirányzatot kis mértékben haladta meg. Az ellátást igénybevevők létszáma a tervezettnél valamivel alacsonyabb, 2152,6 ezer fő, az ellátás 5168 forintos átlagos havi összege az igénybevevők összetételének változásából eredően a tervezettnél magasabb volt.

Az anyasági támogatás kiadásaira a költségvetés 2740 millió forintot irányzott elő, a teljesítés 2387,8 millió forint volt. A támogatást igénybevevők száma - a születések számának növekedésével - az előző évi 88,7 ezer főről 91,7 ezer főre emelkedett, ez azonban még mindig kevesebb a tervezett mintegy 100 ezres szülésszámnál.

A gyermekgondozási díj 36.300 millió forintos előirányzata 20 500 millió forintban teljesült, mely 15 800 millió forintos megtakarítást jelent. Az ellátást a prognosztizáltnál jóval kevesebben - mintegy 53,7 ezren - vették igénybe. Az igénybevevők száma azonban az ellátás bevezetésének időpontjától kezdve folyamatosan növekedett. Míg a bevezetés első hónapjában 36,7 ezer fő, az év utolsó hónapjában már 57 ezer fő volt. A gyermekgondozási díj átlagos havi összege 34 511 forint, maximuma 51 000 forint volt. Maximális mértékű juttatásban - 2000. júliusi felmérések szerint - az igénybevevők 18,5%-a részesült.

A gyermekgondozási segély előirányzata 28 000 millió forint volt, mely jelentősen - 10 704,4 millió forinttal - teljesült túl. Ennek oka, hogy az újra bevezetett gyermekgondozási díjat a tervezettnél kevesebben tudták igénybe venni. A gyermekgondozási segélyben részesülők száma - 192,8 ezer fő - a gyermekgondozási díj bevezetésével összefüggésben az előző évi tényszámnál 52,2 ezer fővel (21,3%-al) lett kevesebb.

A gyermeknevelési támogatás kiadásaira 12 930 millió forint lett előirányozva, a 11 029,6 millió forintos teljesítés az előirányzattól kissé elmaradt. Ez azzal magyarázható, hogy az igénybevevők létszáma a tervezettet nem érte el.

5.5.2. Jövedelempótló és jövedelem-kiegészítő szociális ellátások

A rokkantsági járadék előirányzata 3700 millió forint volt. Ez mintegy 500 millió forinttal teljesült túl. A túlteljesülés oka, hogy az ellátást igénybevevők létszáma az 1999. évihez képest kb. 1000 fős növekedést mutat.

A megváltozott munkaképességűek járadéka 42 000 millió forintos előirányzatból biztosított rendszeres szociális járadék, valamint átmeneti járadék igénybevevőinek létszáma az előző évihez képest kismértékben csökkent. Ez a létszámcsökkenés a 2000. évi előirányzaton 1570 millió forintos megtakarítást eredményezett.

Az 1500 millió forintos egészségkárosodási járadék-előirányzat 267 millió forinttal teljesült túl. Az ellátottak létszáma az előző évihez képest 15%-os növekedést mutat.

A bányászok korengedményes nyugdíja előirányzat három ellátást foglal magában. A korengedményes nyugdíjra 2,7 ezer fő volt jogosult, annak kiadásai 1693 millió forintot tettek ki. A bányászati dolgozók évente egy összegben kifizetendő szénjárandósága 6,8 ezer főt érint, kiadásai 1633 millió forintban teljesültek. A mecseki keresetkiegészítés mintegy 100 millió forintos kiadást jelentett. Mind a szénjárandóságot, mind a korengedményes nyugdíjat az 1999. évinél kevesebben vették igénybe. Így az előirányzat a tervezetthez képest 453 millió forinttal alulteljesült.

A mezőgazdasági járadékban részesülők száma 30,6 ezer fő volt, mely az előző évihez képest 12,2%-os csökkenést mutat. Az ellátás egy főre jutó átlagos összege mintegy 16 700 forintot tett ki. A rendelkezésre álló előirányzat 7300 millió forint volt, melyből 1 016 millió forint megtakarítás keletkezett.

A vakok személyi járadékára 4140 millió forintot költött a költségvetés. Az ellátás átlagos összege mintegy 7500 forint, az ellátottak száma 46,2 ezer fő volt.

A megváltozott munkaképességűek keresetkiegészítésére fordított kiadás 673 millió forint volt, mely az előirányzatot 73 millió forinttal, az előző évi teljesítést pedig 13 millió forinttal haladta meg.

A politikai rehabilitációs és más nyugdíjkiegészítések kiadásaira a költségvetés 11.300 millió forintot biztosított. A költségvetési kiadások ezt nem érték el, az előirányzaton mintegy 500 millió forintos megtakarítás keletkezett.

A házastársi pótlékra és a házastárs utáni jövedelempótlék kiadásaira 4800 millió forint állt rendelkezésre, mely csaknem teljes egészében felhasználásra került. Az ellátásban részesülők létszáma 51,6 ezer fő volt.

A cukorbetegek támogatása 30 millió forintos előirányzata 31 millió forintra teljesült. Az ellátást az előző évivel közel azonos számban vették igénybe.

A 200 millió forintos lakbértámogatás előirányzat 20 millió forinttal teljesült túl. Az ellátottak száma 141,2 ezer fő volt.

A katonai családi segély-előirányzat jelentősen alulteljesült, összesen 98 millió forint került kifizetésre. A kiadások az előző évihez képest kis mértékű (2%-os) csökkenést mutatnak.

5.5.3. Különféle jogcímen adott térítések

A közgyógyellátásra fordított kiadás 12.818,3 millió forint volt, mely a 11.000 millió forintos előirányzatot mintegy 1.818,3 millió forinttal haladta meg.

Az egészségügyi feladatok ellátásával kapcsolatos hozzájárulás mértéke - az előirányzattal megegyezően - 2.900 millió forint volt, melyet a központi költségvetés az Egészségbiztosítási Alap részére fizetett ki.

A terhességmegszakítás költségeinek megtérítésére biztosított 900 millió forint szintén az Egészségbiztosítási Alap bevételét képezte.

Folyósított ellátások utáni térítésre 2.330 millió forintot irányozott elő a költségvetés, melynek kifizetése hiánytalanul megtörtént.

6. Elkülönített állami pénzalapok támogatása

Az elkülönített állami pénzalapok közül a Központi Nukleáris Pénzügyi Alap részesült költségvetési támogatásban az értékállóságának biztosítása érdekében. Az atomenergiáról szóló 1996. évi CXVI. törvény 64. § (2) bekezdés rendelkezése értelmében az Alap pénzeszközei előző évi átlagos állományára vetített, a jegybanki alapkamat előző évi átlagával számított összeget kell előirányozni a központi költségvetés terhére. A tervezett éves előirányzat 756 millió forint volt, a teljesített támogatás összege pedig 1132,1 millió forint lett.

7. A Központi költségvetés Finanszírozása, adósságszolgálati kiadások és bevételek

7.1. A központi költségvetés finanszírozása

Makrogazdasági és finanszírozási környezet 2000-ben

A 2000. év elején nagymértékű hozamcsökkenés következett be, amelyet rendkívül erős állampapír-kereslet kísért. A nagy hozamesés márciusban megállt, ezt követően stagnáló és emelkedő hozamtendencia következett. A kamatszint csak az év utolsó napjaiban kezdett visszatérni az év elejei szintre. Az állampapírok iránti befektetői érdeklődés a márciusi változást követően az év hátralevő részében átlagos volt. A külföldiek tulajdonában lévő forint-állampapírok állománya 294 milliárd forinttal nőtt az év során.

Korábban az adósságkezelő a devizában fennálló adósságot devizaforrásokból igyekezett megújítani. 2000-ben az év eleji erőteljes tőkebeáramlás makrogazdasági hatásait semlegesítendő a megújítás csak részben történt devizában. A forintforrások devizatörlesztési célú felhasználásának lehetőségét az év eleji magas forint-KESZ állomány teremtette meg.

Finanszírozási igény - finanszírozás

A költségvetési törvény 4. §-a a központi költségvetés 2000. évi hiányának finanszírozására, a KESZ likviditásának biztosítására és az adósságkezelésre hatalmazta fel a pénzügyminisztert. E felhatalmazások az aktuális állampapír-piaci viszonyokat figyelembe vevő kibocsátási politikát tettek lehetővé.

A privatizációs bevételek nélkül számított 367,8 milliárd forintos költségvetési hiány mellett a társadalombiztosítási alapok KESZ igénybevételének 81,9 milliárd forintos növekedése, az elkülönített állami pénzalapok 2,1 milliárd forintos egyenlegjavulása és a 949,4 milliárd forintnyi törlesztés (ebből 72,5 milliárd forint előtörlesztés) határozta meg a költségvetés bruttó finanszírozási igényét.

A törlesztések az alábbiak szerint valósultak meg:

 Esedékesség (szerződés) szerinti törlesztések

 876,9 milliárd forint

 forinthitel

 75,7 milliárd forint

 forintkötvény

 517,1 milliárd forint

 MNB-vel szembeni devizahitel

 202,6 milliárd forint

 devizahitel

 23,8 milliárd forint

 devizakötvény

 57,7 milliárd forint

 Rendkívüli törlesztések összesen

 72,5 milliárd forint

 forinthitel

 0,6 milliárd forint

 forintkötvény

 16,2 milliárd forint

 devizaadósság

 55,7 milliárd forint

 Törlesztések összesen

 949,4 milliárd forint

A rendkívüli előtörlesztések egy része a költségvetési törvény 6. § (1) bekezdésében rögzített felhatalmazás alapján a privatizációs bevétel felhasználásával, másik része a jegybanktörvény 21. §-a felhatalmazása alapján a pénzbevonási nyereség felhasználásával valósult meg. A fennmaradó rendkívüli előtörlesztésekre a költségvetési törvény - fent említett - 4. §-ának felhatalmazása alapján került sor.

A költségvetési törvény 6.-a (1) bekezdésének alapján 2000-ben a költségvetésbe befolyt 0,9 milliárd forint összegű privatizációs bevételből az MNB elnöke és a pénzügyminiszter közötti megállapodás alapján adósságtörlesztésekre került sor.

Állampapírok értékesítése

A korábbiakhoz hasonlóan az állam a forrásbevonás során egyre inkább a hosszabb futamidejű, piaci finanszírozást biztosító államkötvényekre támaszkodott. Jelentősen javította az állampapírok (különösen az államkötvények) likviditását, hogy az értékesítések az előző évben kialakított kibocsátási rendszer szerint történtek. A stratégia lényege a kisebb számú, de nagyobb egyenkénti mennyiségű sorozat kibocsátása volt.

2000-ben nyolc új kötvénysorozatot bocsátott ki az ÁKK, amelyek zöme fix kamatozású, 2, 3, 5 és 10 éves lejáratú volt. A változó kamatozású állampapírok iránti kereslet csökkent, az 5 éves változó kamatozású államkötvény részaránya az év folyamán értékesített államkötvények állományán belül csupán 3%-ot tett ki. Az egyes sorozatok piacra dobott mennyisége 100-150 milliárd forint körül alakult. A nagy lejáratok kisimítása érdekében az ÁKK 2000-ben is alkalmazta a visszavásárlási rendszert, az egyes kötvények lejáratát megelőző 1-6. hónapban 42,8 milliárd forint értékű államkötvényt vásárolt vissza.

A nyilvánosan kibocsátott fix kamatozású államkötvények között a leghosszabb lejáratú továbbra is a 10 éves. A sikeres aukciók nyomán állományuk 83 milliárd forinttal növekedett és 2000. év végén 137,3 milliárd forintot tett ki.

A kötvényaukciók során elfogadott összes mennyiségen belül a legrövidebb 2 és 3 éves államkötvények aránya volt a legmagasabb (34-34%), az 5 éves papírok részesedése 20%-ot, míg a 10 éves papírok részaránya 9%-ot ért el 2000-ben.

A kincstárjegyek esetében a fenti kibocsátási stratégia azt eredményezte, hogy az egy időpontban piacon lévő sorozatok száma a korábbi 33-ról 20-ra csökkent, míg az egyes sorozatok mérete 40-50 milliárd forint helyett 80-100 milliárd forintra növekedett. A diszkont-kincstárjegyek közel 1600 milliárd forintos értékesítése 2000-ben alapvetően a megújítást szolgálta, a nettó értékesítés csupán 11,2 milliárd forintot ért el. Az összes diszkont kincstárjegy-értékesítésből a 3 hónapos diszkont-kincstárjegyek értékesítésének részaránya 26% volt, a 6 és 12 hónaposok aránya 37-37%-ot tett ki.

A lakossági állampapírok 2000. évi 24,3 milliárd forintnyi nettó értékesítése mindössze egynegyede volt az előző évi 97,5 milliárd forintnak. Az év elején szokásosan tapasztalt magas kereslet után az érdeklődés nagymértékben visszaesett, amelyet részben a lakossági állampapírok nominális kamatszintjének nagymértékű csökkenése, illetve a marketing támogatás megszűnése okozott. Bár november-december folyamán a befektetők érdeklődése erősödött, mégis az év egészében a korábbi évinél jelentősen kisebb nettó értékesítés valósult meg. A kereslet azon állampapírok iránt növekedett, melyeket folyamatos értékesítés keretében vásárolhatott meg a lakosság. Összességében a kincstári takarékjegyek állománya 60 milliárd forinttal; a kincstári takarékkötvények állománya 6,3 milliárd forinttal emelkedett; a kamatozó kincstárjegyek állománya pedig részben technikai okok miatt (decemberi értékesítés pénzügyi teljesítésének áthúzódása 2001-re) 42 milliárd forinttal csökkent az előző éves 29,9 milliárd forintos növekedésével szemben.

Devizafinanszírozás

A devizaadósság-kezelés keretében 1999-től közvetlenül az állam von be forrásokat a tőkepiacról. A kibocsátott devizakötvények és a nemzetközi fejlesztési intézetektől, valamint kereskedelmi bankoktól felvett hitelek célja a lejáró devizaadósság - legalább részleges - megújítása volt.

2000-ben két alkalommal, de azonos sorozatból történt külföldi kötvénykibocsátás. Az instrumentum az először 1999. év végén kibocsátott, eredetileg 6 éves futamidejű, változó kamatozású devizakötvény volt, melyből januárban 200 millió, november elején pedig újabb 400 millió euró értékű kelt el. A 339,8 milliárd forint összegű devizaadósság-törlesztésből az említett kibocsátások 156,6 milliárd forintnyi részt fedeztek.

Az euró-kibocsátások a Magyar Állam azon törekvését tükrözik, hogy az EU, illetve későbbi EMU tagság idejére a magyar állampapírok terén minél teljesebb hozamgörbe jöjjön létre, illetve a csatlakozásig a befektetői bázis fokozatosan kiépüljön.

Törvényi felhatalmazás alapján a költségvetés átvállalta a MÁV Rt. egyes - részben állami kezességgel támogatott - devizahiteleit.

7.2. Adósságszolgálati kiadások és bevételek

Az államadósság költségvetési elszámolásai fejezet kiadásainak és bevételeinek 688,3 milliárd forintos kiadási egyenlege mintegy 5,6 milliárd forinttal kevesebb nettó kiadást eredményezett a jóváhagyottnál.

A központi költségvetés adósságához kapcsolódó kamat- és egyéb kiadások 796,9 milliárd forintos összege 6,7 milliárd forint megtakarítást, míg az ún. adósságszolgálati bevételek (tőke-, kamat- és egyéb bevételek) 108,6 milliárd forintos teljesülése 11,7 milliárd forintos bevételkiesést mutat a törvényi módosított előirányzathoz, 1,1 milliárd forintos bevételkiesést az országgyűlési és kormányzati hatáskörben végrehajtott módosító előirányzathoz.

Kamat- és egyéb adósságszolgálati folyó kiadások

Az adósságszolgálati kiadások megtakarítása a kamatkiadások 5,6 milliárd forintos, valamint az egyéb költségek 1,1 milliárd forinttal kedvezőbb kiadásaiból származott.

Az adósságszolgálat folyó kiadásait döntően (98,9%-ban) a kamatteher határozza meg, melyből a devizában fennálló államadósságé 12,6 milliárd forinttal alacsonyabb, míg a forintban fennálló államadósságé 7,0 milliárd forinttal magasabb kiadást eredményezett.

A devizaadósság után kifizetett kamat főként a devizahitelek után történő kifizetéseknél alakult kedvezőbben a tervezettnél (13,7 milliárd forint a megtakarítás). Ennek oka egyrészt a keresztárfolyamok vártnál kedvezőbb alakulása, másrészt a megvalósult rendkívüli előtörlesztések. Legjelentősebb kiadás a devizahitelek közül az MNB-vel szembeni devizaadósság forintban kifejezett kamatterhe, mely 13,3 milliárd forint megtakarítást jelentett, elsősorban az 1999-ben történt jelentős előtörlesztések hatásaként.

A forintban fennálló adósságtöbblet kamatterhét a kincstárjegyek utáni kifizetések növekménye (7,8 milliárd forint), illetve a hiányt finanszírozó és adósságmegújító kötvények kamatának (2,1 milliárd forintos) többlete okozta. A forintadósság további összetevőihez kapcsolódó kiadások részben a tervezett összegnek megfelelően, részben attól elmaradva alakultak.

A vártnál összességében alacsonyabb kamatkiadások oka az év első felét jellemző viszonylag alacsony belföldi kamatszint, illetve a KESZ magas nyitó állománya és az év eleji kisebb költségvetési hiány. A többletkiadások a 2000. évi nagyobb mértékű kötvény- és diszkont-kincstárjegy kibocsátások hatásaként jelentkeznek.

Az államadóssághoz kapcsolódó egyéb költségek (jutalékok, tájékoztatási és nyomdaköltségek) is kedvezőbben alakultak a tervezettnél, elsősorban a számítottnál jóval kisebb mértékű kibocsátások miatt. (1,1 milliárd forint megtakarítás). Forint-oldalon ez leginkább a költségigényes lakossági értékesítés területén jelentkezett.

A központi költségvetés követeléseivel kapcsolatos tőke- és kamatbevételek

Az államadósság költségvetési elszámolásai fejezet bevételei 1,1 milliárd forinttal voltak alacsonyabbak a módosított előirányzatnál, egyrészt a kamatok nélküli bevételek 7,7 milliárd forintos elmaradása, másrészt a kamatbevételek 6,6 milliárd forintos többlete miatt. (Módosult év közben mind a tőke-, mind a kamatbevételek előirányzata. Az előbbit az orosz haditechnikai szállításokkal összefüggésben a Kormány megnövelte. A kamatbevételek előirányzata 3,5 milliárd forinttal csökkent, mivel a Parlament törölte az ÁPV Rt. ún. gázközműkötvények utáni befizetési kötelezettségét.)

A költségvetési követelések tőke-visszatérüléseiből származó bevételek mintegy 8,6 milliárd forinttal elmaradtak a tervezettől. A kormányhitelek lebontásából származó bevételek előirányzata (21,2 milliárd forint) eredetileg csak a polgári célú törlesztéseket tartalmazta. Az orosz haditechnikai termékek pénzügyi elszámolásáról rendelkező 1994. évi XIII. törvény alapján az orosz haditechnikai szállítások (2000-ben 12,8 milliárd forint) egyszerre jelennek meg adósságszolgálati bevételként (teljesítéskor a Kormány megnöveli ezt az előirányzatot) és HM, illetve BM fejezeti kiadásként, tehát ez a központi költségvetés egyenlegét nem érinti. Az orosz államadósság polgári célú lebontásából 2000. évben 3,9 milliárd forintnyi befizetés származott. Az eredeti előirányzathoz képesti elmaradás oka elsősorban az orosz fél nem megfelelő törlesztési szándéka.

A korábban felvett devizahitelek belföldi kedvezményezettjei az előirányzatnak megfelelően törlesztettek. Az állami alapjuttatásban részesült társaságok tervezettnél kedvezőbb befizetései miatt a belföldi követelésekből 0,4 milliárd forint többletbevétel származott.

A kamatbevételeken belül a devizakövetelések kamatbevétele 6,0 milliárd forinttal maradt el a tervezettől. Ebben a deviza KESZ (7,4 milliárd forint elmaradás), az MNB-nél elhelyezett költségvetési devizabetétek (0,8 milliárd forint többlet) és az ÁFI kötvény (0,7 milliárd forint többlet) játszott szerepet. A mögöttes ok az árfolyam kedvezőbb alakulása volt. A korábban nemzetközi pénzintézetektől felvett hitelek után a belföldi kedvezményezettek által fizetett kamat- és rendelkezésretartási jutalék-törlesztés az előirányzatnak megfelelően alakult.

A forintkövetelések kamatbevételei a módosított előirányzatot 12,5 milliárd forinttal meghaladták, mely a Kincstári egységes számla forintbetét, valamint az államkötvények ún. felhalmozott kamata bevételi növekményeinek köszönhető.

Az év elejei magasabb érték miatt a Kincstári Egységes Számla (beleértve az ÁPV Rt számlaállományát is) állománya 2000 átlagában viszonylag magas volt. Ennek megfelelően a KESZ egyenlege után befolyt kamat is a vártnál kedvezőbb volt 6,3 milliárd forinttal (24,7%-kal). További bevételnövelő tényező volt az államötvények aukciós kibocsátásakor (a nemzetközi gyakorlatban is alkalmazott un. rányitásos kibocsátási technikával) realizált magasabb felhalmozott kamatbevétel (6,6 milliárd forint), mely a tervezetthez képest az éves szinten bekövetkezett magasabb kötvénykibocsátásnak köszönhető. Ez a bevételi típus a költségvetés számára későbbi kamatfizetési kötelezettség megelőlegezését jelenti, így ezen bevétel még ugyanazon évben vagy a következő évben azonos kamatkiadást jelent.

Az adósságszolgálati bevételek egyéb tételei közül a jegybank által a pénzbevonás nyereségéből származó csaknem 0,9 milliárd forint befizetése volt jelentősebb, amelyet a pénzügyminiszter a Magyar Nemzeti Bankról szóló 1991. évi LX. törvény rendelkezése szerint az MNB-vel szemben fennálló adósság törlesztésére fordított.

8. A központi költségvetés adósságának alakulása

A központi költségvetés 2000. év végi 7226,2 milliárd forint értékű bruttó adóssága 5 százalékkal (339,8 milliárd forinttal) magasabb az 1999. évinél (6886,4 milliárd forint). Az államadósság tényleges nemzetgazdasági súlyát jelző mutató, a GDP arányához mért államadósság 2000-ben - tovább - a GDP 56,0%-ára csökkent. Ez a szint az önkormányzatok adósságával együtt azt mutatja, hogy Magyarország eladósodottsága nem haladja meg a Maastricht-i kritériumok között az államháztartás konszolidált bruttó adósságára megszabott mutató mértékét.

A központi költségvetés bruttó, forintban fennálló adóssága 4717,5 milliárd forintra nőtt 2000 végéig. Az adósságnövekedés a hiányt finanszírozó és adósságmegújító tartozások 408,2 milliárd forintos emelkedésének és az egyéb kötelezettségvállalások miatti 40,9 milliárd forintnyi adósságcsökkenésének az eredője. Javult a forintadósság összetétele abból a szempontból is, hogy a piaci értékesítés aránya 72,1%- ról 76,2%-ra nőtt. Ez az arány az államkötvények állományára szűkítve 78,5%-ról 81,2%-ra növekedett.

A forinthitel-állomány csökkenése 76,4 milliárd forint volt 2000-ben, ami az Útalaptól 1999-ben átvállalt és az MNB-vel szemben fennálló hitelek törlesztéséből adódik. Ezen műveletek eredményeként a központi költségvetés forinthitel-állománya 2000 végén az MNB-vel szembeni, összesen 289,5 milliárd forint összegű és a piacról átvállalt 14,3 milliárd forint összegű hitelekből állt.

Az adósságkezelési stratégia célul tűzte ki a piaci értékesítésű kötvények hátralévő átlagos futamidejének növelését E kötvények futamideje 1999-ben 2,2 év volt, mely mutató 2000 év végére 2,4 évre növekedett.

A likviditáskezelési célt szolgáló, hiányt finanszírozó kincstárjegyek nettó kibocsátása 28,8 milliárd forintot tett ki. Ezen belül 2000-ben a hosszabb futamidejű, 6 és 12 hónapos diszkont-kincstárjegyek értékesítési aránya növekedett. A lakosságnak értékesített állampapírok értékesítése az év során kis mértékben ugyan, de növekedett. A legkedveltebbek a széles hálózatban értékesített és visszaváltható kincstári takarékjegyek voltak.

A költségvetés bruttó devizaadóssága 2508,75 milliárd forintra csökkent 2000. év végére, így aránya az összes adósságon belül 34,7% volt, szemben az egy évvel korábbi 36,8%-kal.

A költségvetés közvetlen külföldi devizaadóssága, amely a nemzetközi szervezetektől, illetve külföldi bankoktól felvett hitelek, valamint külföldön kibocsátott kötvények állományából áll, az év végén 369,1 milliárd forintot ért el. A devizaadósság csökkenése a 137,3 milliárd forintos törlesztésből, a 77,7 milliárd forintnyi hitelnövekedésből - ami a hitelfelvételeken felül tartalmaz 0,7 milliárd forint tőkésített kamatot és 36,5 milliárd forint MÁV hitel-átvállalást -, valamint az árfolyamváltozásból adódott. A szerződés szerinti törlesztéseken felül rendkívüli előtörlesztésre is sor került 2000-ben 55,6 milliárd forint összegben.

Az újonnan kibocsátott devizakötvények állománya 715,4 milliárd forintot tett ki év végén, amelynek értéke 179,1 milliárd forinttal haladta meg az előző évit.

Az 1997-ben az MNB-vel szembeni kamatmentes adósság lecserélésével létrejött devizaadósság árfolyamveszteséggel korrigált állománya, a fedezeti műveleteket is beleértve 2000 végén a törlesztések és az árfolyamváltozások következtében 1404 milliárd forintot tett ki, ami 164,4 milliárd forinttal kevesebb az 1999. év végén fennálló állománynál.

Mivel 2000. január 4-e óta a forint középárfolyamát az MNB kizárólag az euróhoz köti, ezért az óta a központi költségvetés fedezeti ügyletekkel együtt számított devizaadóssága is 100%-ban euróhoz kötött. Ezt az adósságkezelés egész év folyamán biztosította.

9. Nemzetközi pénzügyi kapcsolatok kiadásai

A nemzetközi pénzügyi kapcsolatokból eredő kiadások - az egyes nemzetközi pénzügyi szervezetek és pénzintézetek részére fizetett alaptőke-hozzájárulások és tagdíjak - 3727,1 millió forintos összege 1440,1 millió forinttal elmaradt az előirányzattól. Ez abból adódik, hogy a nemzetközi pénzintézetek a vállalt befizetésekre kiállított kötelezvényeket csak a felmerülő hiteligényekkel összhangban váltják be. Ez esetenként eltér a tervezettől (pl.: IBRD).

10. A költségvetés egyéb kiadásai és bevételei

10.1. Rendkívüli kiadások

A kormányzati rendkívüli kiadások címén 2000-ben 186,1 milliárd forint a módosított előirányzat 165,6%-a került kiutalásra a következő jogcímeken:

- Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2000. évi központi költségvetési előirányzata 6,6 milliárd forint volt, melyből a folyósítást végző Országos Nyugdíjbiztosítási Főigazgatóság részére a MÁK 5,744 milliárd forintot utalt ki. A pénzbeli kárpótlás alapösszegének éves emelése megtörtént, az összeg folyósításra került. A jogosultak körében az elmúlt évben havonta 56 044 fő részesült átlagosan 8423 forintnyi életjáradékban. A 2000. évben a pénzbeli kárpótlás folyósítási költségei 97,8 millió forintot tettek ki.

- Az 1947-es Párizsi Békeszerződésből eredő kárpótlás 2000. évi eredeti előirányzata 2,4 milliárd forint volt, melyből a folyósítást végző Országos Nyugdíjbiztosítási Főigazgatóság részére 2 milliárd forint - az előirányzat 83,3%-a - került átutalásra. A jogosultak részére a tényleges kifizetés ezzel közel megegyező összegű volt. Az év folyamán havonta átlagosan 15 770 fő részesült mintegy 10 379 forintnyi életjáradékban.

- A volt egyházi ingatlanok visszaadására az előirányzat alapján megállapított 6 milliárd forintos összeg teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanítására fizettek ki.

- Az ÁPV Rt. tartalékának átmeneti feltöltésére a Richter Gedeon Rt. tulajdonrész ideiglenes értékesítési tilalma miatt 60,3 milliárd forintot, az ÁPV Rt. tartalékának feltöltésére többletfeladatainak fedezetére 10,5 milliárd forintot, az MFB Rt. tőkejuttatására 25 milliárd forintot, az egyszeri bér- és nyugdíjkifizetésre összességében 40 milliárd forintot, az ÁPV Rt. tartalékának feltöltése a Tokaj Kereskedőház Rt. tőkejuttatására 1,5 milliárd forintot, valamint az ÁPV Rt. tőkeemelési kötelezettségének fedezetére 35 milliárd forintot utalt ki a központi költségvetés.

10.2. Vegyes bevételek és kiadások

Az egyéb költségvetési kiadások az előirányzathoz viszonyítva 117,3%-ban, 7,9 milliárd forintban teljesültek. Ez az összeg a következőkből tevődik össze:

- Magán- és egyéb jogi személyek kártérítésére 1,1 milliárd forintot kellett kifizetni, amely jelentős mértékben meghaladja a 2000-re előirányzott összeget. Ennek oka, hogy ezen jogcím tervezésekor nem lehet előre meghatározni a felmerülő kiadásokat, miután a kifizetések jogerős bírói végzést, ítéletet, illetőleg peren kívüli egyezséget jóváhagyó okiratok alapján történnek.

- A K-600 kormányzati hírközlési rendszer működtetésére 486,6 millió forint, azaz az előirányzat 86,9%-a került átutalásra. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

- A helyi önkormányzatok normatív állami hozzájárulásának elszámolásából eredő kiadási jogcím 1476,9 millió forintot tett ki. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket.

- Az egyéb vegyes kiadások a Magyar Államkincstár pénzforgalmával kapcsolatosan automatikusan teljesülnek az érintett szervek (MNB, Magyar Posta, stb.) intézkedései alapján. Ezzel összefüggésben 984 millió forint kiutalás történt meg.

- A felszámolásokkal kapcsolatos állami helytállás miatt 203,3 millió forint volt a költségvetés kiadása 2000-ben. Ez 12 felszámolót és 18 felszámolás alatt álló céget érintett. A két legnagyobb összegű kifizetés az Agárdi Mezőgazdasági Kombinát (89,8 millió forint) és a SUPERVILL Ipari Kereskedelmi és Szolgáltató Kft (21,1 millió forint) részére történt. A korábban átutalt összegekből a felszámolók - 7 céget érintően - 182,5 millió forintot fizettek vissza a költségvetésbe.

- A pénzügyminiszter 28/1992. (XII. 4.) PM rendelete alapján 1992. december 1-jétől a REORG Rt. a - megszűnt - Szanálási Alapból származó jogosultságok és kötelezettségek kezelője. E tevékenységéért megállapodás szerinti díjazás illeti meg, amelynek összege a beszámolási évben 0 forint volt. A Szanálási Alap terhére vállalt kötelezettségek érvényesítéséből a költségvetésnek 2000-ben kiadása nem keletkezett. A Szanálási Alap bevétele 12,4 millió forint volt az IKARUS Rt. privatizációja során értékesített kötvény - (korábban szanálási hitel-) tartozás törlesztésével összefüggésben.

Folyamatban van még 18 mezőgazdasági szövetkezet és 5 iparvállalat felé fennálló hitelezői követelés rendezése. Valamennyi érintett gazdálkodó felszámolás alatt áll.

- Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlások jogcímen 3,54 milliárd forintot utalt át a MÁK az APEH részére, további folyósításra.

- Az Eximbank és Mehib Rt. behajtási jutaléka 101,4 millió forint kiadást jelentett a központi költségvetés számára a tárgyév folyamán.

Az egyéb költségvetési bevételek 2000-ben 10,1 milliárd forintot tettek ki, amely összetevői a következők szerint alakultak:

Az egyéb vegyes bevételekből 4,5 milliárd forint folyt be a központi költségvetésbe az időszak folyamán, ezzel az előirányzat 76,9%-a teljesült. Ebből elszámoltan az önkormányzatok 291 millió forint kamatot fizettek be a jogtalanul igénybe vett támogatások után. A maradványok visszafizetéséből 1,55 milliárd forint bevétele származott a költségvetésnek. A korábban átutalt összegekből a felszámolók 182,5 millió forintot, azaz az előirányzat 57,1%-át fizették vissza. A Hungarocamion Rt. visszaforgatott hitele törlesztéséből és kamatából 94,6 millió forint realizálódott. Szanálásokból származó bevétel 12,4, millió forint, s a különböző bírságokból, eljárási díjakból befolyt bevételek 2,3 milliárd forintot tettek ki. A kezességvállalásidíj-bevétel 6,3 millió forint a MÁV EUROFIMA hiteléhez kapcsolódóan. A kezességvállalások túlnyomó többségénél a kormány eltekintett a kezességvállalási díj kikötésétől.

Kezesség-visszatérülés címen 5,7 milliárd forint bevételt realizált a költségvetés a 2000. évben. Ebből 2601 millió forintot a Postabank részvényesei fizettek vissza, 217 millió forintot pedig az ABN-AMRO Bank Rt az 1991. évi költségvetési garanciavállalási szerződés alapján történt korábbi átutalások megtérülésével összefüggésben. A viszontgaranciával érintett intézmények által behajtott összeg megközelítette a 2567 millió forintot. A fennmaradó mintegy 292 millió forint az APEH egyedi vállalati agrárgazdasági kezességekkel kapcsolatos végrehajtási tevékenységének az eredménye.

10.3. Kezesség- és viszontgarancia-érvényesítés

Az állam által vállalt kezesség és viszontgarancia érvényesítésére a 2000. évi költségvetés 20 milliárd forint előirányzatot tartalmazott öt alcímre bontva. A tényleges felhasználás 6,5 milliárd forint volt. Minden alcímnél megtakarítás tapasztalható. A legnagyobb mértékű az egyedi kezességeknél: az agrárgazdasági hitelekre számított kezességbeváltás ugyanis 9 milliárd forinttal kisebb lett a tervezettnél, aminek oka főként a tartósítóipari hitelek prolongálása, más céloknál pedig az alacsonyabb összegű, illetve hosszabb távú hiteligénybevétel.

Részleteiben:

 XXII. fejezet 18 cím alcímei

 Előirányzat

 Teljesítés

 

 

 millió forintban

 %-ban

 1. Jogszab. és egyedi kez.

 10.200,0

 729,5

 7,2

 3. Eximbank Rt.

 3.000,0

 1 715,4

 57,2

 4. MEHIB Rt.

 3.200,0

 1 546,4

 48,3

 5. Hitelgarancia Rt.

 2.500,0

 1 769,3

 70,8

 7. Agrárváll. Hitelg.Alap.

 1.100,0

 708,6

 64,4

A jogszabályi és a Kormány által vállalt egyedi kezességekből eredő fizetési kötelezettség döntő hányadát - több mint 80%-át - az agrárgazdasági kezességérvényesítés 608,5 millió forintos kiadása tette ki. Ezen belül jelentős nagyságrendet, 507,5 millió forint képviselt a gabonavetési hitelek 70%-os állami kezessége, míg 101 millió forintot az 1999. évben vállalt rövid lejáratú tartósítóipari készletfinanszírozási hitel utáni kezességérvényesítés.

A növénytermesztési hitelek beváltását elsősorban az okozta, hogy a korábbi év(ek)ről prolongált hitelek fedezetét jelentő 2000. évi termések (búza, kukorica, árpa, rozs) - a kedvezőtlen időjárásra, belvízkárokra visszavezethetően - nem realizálódtak, még az az évi hitelfelvétel fedezettségét sem alapozták meg. A különböző üzemméretű vállalkozások fedezethiánya következtében a bankok éltek beváltási jogosultságukkal.

Az orosz exporttal összefüggő finanszírozási problémát áthidaló tartósítóipari hitelek beváltására azon cégeknél került sor, amelyek a többszöri hitel-prolongáció ellenére sem voltak képesek likviditásukat helyreállítani, fizetési kötelezettségeiknek eleget tenni.

Az ún. egyedi kezességek közül kettőnél történt beváltás. A kereskedelmi bankok öröklött, kétes hiteleire - az 1991. decemberében megkötött garancia-szerződés alapján - 59,4 millió forint kifizetés történt az ABN-AMRO Bank (volt MHB) részére. A Kettesfogathajtó Világbajnokság megrendezéséhez vállalt kezesség érvényesítése 60,1 millió forint kiadást eredményezett.

Az 1993. június 30-a előtt elhelyezett pénzintézeti takarékbetétekre még fennálló állami helytállás alapján 1,5 millió forint kifizetés történt. Ennek túlnyomó többsége a még mindig felszámolás alatt álló Heves és Vidéke Takarékszövetkezethez került.

Az év során a Kormány - az Országgyűlés által a kiadási főösszeg 1,5, majd 2,5%-ában meghatározott - keret terhére 10 db új egyedi kezességet vállalt 92.751,1 millió forint összegben. Ez a lehetséges vállalás 95%-a. A készfizető kezesség mértéke az összes vállalás 38,2%-át tette ki.

A kőolaj és kőolajtermékek biztonsági készletezésének finanszírozására felvett hitelekhez kapcsolódóan az év végén 3 db kezesi szerződés volt hatályban 48,2 milliárd forint számított összegben.

A kereten kívül vállalható, 65 milliárd forint összegű kezességvállalással biztosított agrár-hitelezési lehetőség felhasználási céljai a következők voltak: mezőgazdasági termelők kibontakozási hitelprogramja; gazdahitel-program; minőségi termelést elősegítő áruhiteles konstrukció; tartósítóipari vállalkozások új középlejáratú hitelfelvétele; agrárgazdasági vállalkozások technológiai korszerűsítése. (A különböző alapprogramok hasznosulásáról, a végrehajtási tapasztalatokról a 2001. évi zárszámadás keretében tudunk számot adni.)

Az Eximbank Rt. által a kül- és belföldi hitelintézetektől elfogadott betétek, felvett hitelek és kötvénykibocsátás visszafizetésére rendelkezésre álló költségvetési keret 2000. évben 85 milliárd forint volt. A bank a limitet - a hitelnyújtási tevékenységének bővülésével összhangban - az előző évinél magasabb arányban, 84,8%-ban használta ki. A növekedést a hitelintézetektől felvett hitelek állományváltozása (55,6 milliárd forintról 72,1 milliárd forintra) okozta.

A költségvetési kezesség mellett vállalható 80 milliárd forint maximális garanciakeret terhére kibocsátott garanciaállomány az év végén 31,9 milliárd forintot tett ki, így kihasználtsága az egy évvel korábbi 34,9%-ról 39,9%-ra nőtt. 2000. évben az EGI törökországi erőmű-projektjéhez, a Metrimpex ecuadori oktatási berendezés-szállításához, valamint a Vegyépszer Rt. orosz és kazah munkálataihoz összesen 34,25 millió USD értékű költségvetési hátterű hitelfedezeti, illetve előleg-visszafizetési és jólteljesítési garancianyújtásra került sor. A kiadott költségvetési hátterű garanciák 2000. év végi minősítése szerint azok 34%-a problémamentes, 66%-a külön figyelendő volt. A garancia-állomány 24%-a a feldolgozóipari, ezen belül elsősorban a gépipari export bővülését segítette elő, és az egyéb ágazatok 2/3-os aránya tartalmazza azokat a garanciaügyleteket, amelyek komplett projektek kivitelezését segítik elő.

A 2000. évben a 3 milliárd forint előirányzatból lehívott 1.715,4 millió forint garanciabeváltás a járműipari export ellenértéke kiegyenlítésének elmaradása miatt következett be. Az 1999-2000-ben a központi költségvetés terhére beváltott, összesen mintegy 2.450 millió forint exportgaranciából 1.861,1 millió forint térült meg a 2000. évben, amely után a bank részére 93,1 millió forint jutalék került átutalásra. (Az ügylet megtérülése összességében 79,6%-os volt, további kihozatal nem várható, a követelés kikerült a bank könyveiből.)

A MEHIB Rt. nem-piacképes hátterű biztosítási állományának felső határa 2000. évben 250 milliárd forint volt. A keret kihasználtsága - figyelembe véve az ígérvény-, szerződés- és fedezetbevételi állomány együttes összegét - 28,97% volt. A mintegy 291 ezer USD-nak megfelelő állomány 22,1%-át az ígérvények, 21,6%-át a szerződésállomány és 56,3%-át a tényleges fedezetbevétel tette ki. Az állami hátterű exporthitel-biztosítási portfolió 85%-át a kevésbé kockázatos 2-5. kategóriájú országok jelentik, Oroszország részesedése (5. kategória) 30,2%.

Kárfizetésre a 2000. évi 3,2 milliárd forint kiadási előirányzat 48,3%-át vették igénybe, döntően a korábbi években kötött, orosz és jugoszláv relációjú biztosítási ügyletek miatt. A tárgyévben folyósított kárfizetések kapcsán a MEHIB Rt-nél 5,96 millió USD orosz, valamint 242,5 ezer USD és 449 ezer DEM jugoszláv viszonylatú, államot megillető külföldi követelés keletkezett.

A 600 millió forint kármegtérülési terv 329 millió forint összegben (54,8%) valósult meg. Orosz, illetve mozambiki relációból történt kihozatal. Az orosz tőkemegtérülés után a biztosító javára 8,3 millió forint jutalékkifizetés történt.

A kis- és középvállalkozások támogatása, hitelezésük javítása érdekében a garancia intézmények tevékenysége az elmúlt évben továbbfejlődött. A Hitelgarancia Részvénytársaság költségvetési viszontgaranciával támogatott kezességvállalási kerete jelentős mértékben, 2000-ben 65.000 millió forintról 85.000 millió forintra növekedett, amely a szabályozás oldaláról biztosította a kisvállalkozások hitelezésében megindult dinamikus fejlődés elősegítését.

A Hitelgarancia Részvénytársaság 2000-ben sikeres évet zárt, mind az előző évihez, mind a tervezetthez képest jelentősen bővítette a tevékenységét, kezességvállalási szolgáltatását gyorsabbá, egyszerűbbé tette. A kis- és középvállalkozások fejlődésének elősegítése érdekében a társaság 68.300 millió forint összegű új kezességet vállalt 4.474 hitelszerződéshez. A növekedés több mint háromszoros és különösen a mikro-vállalkozások körében volt dinamikus: a 10 fő alatti vállalkozások részaránya az új kezességvállalások esetében már 64%-os. A bírálati rendszer egyszerűsítésével elérhetővé vált, hogy a legkisebb hitelek esetében az ügyintézési idő mindössze 5 nap. A kezességvállalás teljes állománya 2000. december 31-én meghaladta a 81.324 millió forintot.

A Társaság gazdálkodása stabil, 2000. évi mérleg szerinti eredménye közel 2,5 milliárd forint, saját tőkéje 17 milliárd forint feletti. A Hitelgarancia Rt. működését segíti, hogy adómentes státusza van, továbbá a tulajdonosok - köztük a Kormány, 28 bank, több mint 40 takarékszövetkezet, valamint 10-nél több érdekképviseleti szerv - osztalékot nem vesznek ki a társaságból. Ez lehetővé teszi, hogy az adó és az osztalék összegének megfelelő rész minden évben növelje a társaság alaptőkén felüli vagyonát, ezzel is bővítse a kezességvállalási lehetőségét.

Az elmúlt évben 143 vállalkozás esetében összesen 2,5 milliárd forint összegű kezesség érvényesítésére (beváltására) került sor, amelynek 40%-a a mezőgazdasági vállalkozások hiteleihez kapcsolódott. A költségvetés viszontgarancia jogcímen az előirányzatnál jelentősen kisebb összeget, 1.769 millió forintot fizetett ki, míg a behajtási tevékenység eredményeképpen 318 millió forint költségvetési bevétel keletkezett.

A nemzetközi pénzintézetektől történő hitelfelvételekhez kapcsolódóan a 2000. évben sem kezességvállalás, sem kezességérvényesítés nem történt.

A Magyar Fejlesztési Bank Rt. által felvehető külföldi hitelekhez és eszközölt kötvénykibocsátásokhoz nyújtható állami garanciavállalás állományának felső határa 150 milliárd forint volt 2000-ben. Állami kezességvállalással biztosított kötvénykibocsátásra és külföldi hitelfelvételre az év során nem került sor, és lejárat sem történt. A korábbi években külföldről felvett hitelekhez kapcsolódó kezességek 2000. XII. 31-i állománya 42,1 milliárd forint. A 2000. évre jóváhagyott 150 milliárd forintos keret kihasználtsága 28%-os volt.

Az Agrárvállalkozási Hitelgarancia Alapítvány kezességvállalásainak felső határa 43 milliárd forint volt 2000-ben. A december 31-i állomány 31,0 milliárd forint, így a keretkihasználás 72%-os.

Az Alapítvány az éven túli agrár-forgóeszközhitelek kezességvállalója. A kezesi helytállás után teljesített 70%-os költségvetési viszontgarancia-kifizetés 708,6 millió forint volt.

A kezességérvényesítések (az 1998-as és 1999-es hitelkihelyezések után) jellemzően a vállalkozások tőkehelyzetére, eladósodottságára, a piacismeret problémáira és az időjárási tényezők okozta terméscsökkenésekre vezethetők vissza.

11. A helyi önkormányzatok gazdálkodása

A helyi önkormányzatok 2000. évi gazdálkodási feladatait 3176 önkormányzat végezte: 1 fővárosi, 23 kerületi, 19 megyei, 22 megyei jogú városi, 199 városi és 2912 községi önkormányzat (217 nagyközségi, 2695 egyéb községi önkormányzat).

11.1. A költségvetési szabályozórendszer működésének értékelése

A helyi önkormányzatok a 2000. költségvetési év során 1710,9 milliárd forint tárgyévi bevételből gazdálkodtak, ami 12,5%-kal haladta meg az eredeti előirányzatot és 10,9%-kal magasabb az előző évi teljesítéshez viszonyítva. Ez az összeg 54,8 milliárd forinttal magasabb a GFS rendszerű bevételeknél, így magába foglalja a hitelek, értékpapírok értékesítéséből származó bevételeket, valamint az államkötvény, egyéb (hosszú lejáratú) pénzügyi befektetések bevételét és az éven belüli értékpapírok vásárlásának egyenlegét is.

A bevételeken belül az állami támogatások és hozzájárulások, valamint a központi költségvetésből átengedett személyi jövedelemadó együttesen - az 1999. évivel csaknem azonosan - közel 39,2%-os arányt képviseltek. Ez az arány 6%-ponttal alacsonyabb az előirányzat szerintinél, ami azt jelzi, hogy év közben megnövekedett az önkormányzatok saját bevételeinek súlya a központi költségvetési kapcsolatokból származó bevételekkel szemben.

Az elmúlt évben a helyi adók összes bevételeken belüli súlya már elérte a 13%-ot. Jelentős - mintegy 11,8% - volt a növekedés a helyi adóbevételeknél, különösen az iparűzési adó bevételek révén.

Az átvett pénzeszközök összességükben az eredeti előirányzathoz képest 104,1%-ban teljesültek.

A felhalmozási és tőke jellegű bevételek előirányzata annak következtében teljesült kiugróan magasan, 164,1%-ban, hogy a vártnál jobb lehetőségek adódtak - különösen a nagyvárosok esetében - a vállalat és a részvények értékesítéséből származó bevételek teljesítésére. A tervezettet szintén jelentősen meghaladja az államháztartáson belüli felhalmozási bevételek aránya.

A bevételek kedvező alakulása mellett is folyamatos odafigyelést igényelt az önkormányzatok részéről az év során jelentkező áremelkedések és más negatív piaci hatások kezelése a közszolgáltatások színvonalának megtartása érdekében. Meglehetősen nagy megterhelést okozott a szélsőséges időjárási viszonyok miatti bel-és árvíz károk felszámolása.

Mindezeket figyelembe véve megállapítható, hogy a 2000. évi forrásszabályozás megteremtette az önkormányzatok számára az eredményes gazdálkodás kereteit, kellő mozgásteret és érdekeltséget biztosítva számukra a nagyobb bevételek elérésére, és megfelelő önállóságot a kitűzött céljaik megvalósítására.

11.2. A 2000. évi önkormányzati költségvetés végrehajtása

11.2.1. Az önkormányzatok feladatellátásának értékelése

Az önkormányzatok 2000. évben mind a kötelező, mind az önként vállalt feladataikat teljesítették, biztosítani tudták intézményeik működését. Sok önkormányzat a törvényben előírt kötelező feladat legalább alapszintű ellátását csak jelentős áldozatokkal, erőfeszítésekkel, a rendkívüli takarékos és hatékonyságra törő gazdálkodással tudta megvalósítani.

A meglévő intézményhálózat működtetése, az eddig elért színvonal megtartása és a minimális fejlesztések megvalósítása érdekében az önkormányzatok többsége szigorította gazdálkodásának feltételeit.

Az önkormányzatok egy része intézményeik hatékonyabb működtetése és a feladatellátás színvonalának szinten tartása érdekében folytatta az intézményi struktúra szűkítését, racionalizálását, helyi kiskincstári típusú gazdálkodási rendszert vezetett be. Több önkormányzat élt a létszámleépítés lehetőségével, az önként vállalt feladatok csökkentésével vagy megszüntetésével. Ennek látható jelei a létszámcsökkentés, intézmények átvilágítása, összevonása, megszűntetése.

A források szűkössége miatt a költségvetési intézmények épületeinek állagát érintő munkálatokra, az elhasználódott eszközök cseréjére, készletek beszerzésére csak a legszükségesebb esetben került sor.

Több önkormányzatnál merült fel évközben likviditási probléma, amelyet feladatok átütemezésével, rövid lejáratú működési hitelek és központi támogatások igénybevételével oldottak meg.

Az önhibájukon kívül hátrányos helyzetben lévő forráshiányos önkormányzatok az őket megillető kiegészítő állami támogatás terhére utólagos elszámolási kötelezettség mellett finanszírozási előleget vehettek igénybe. Emellett egy olyan támogatási forma is az önkormányzatok rendelkezésére állt, mely alapvető funkcióját tekintve az egyedi, nem tipizálható és így az „önhiki” rendszerében nem kezelhető működési problémák megoldásához adhatott segítséget.

Az egyes területeken jelentkező - mint pl. a szociális törvényből adódó - feladatok továbbra is nagy terhet róttak a hátrányos helyzetű, illetve az országos átlagot meghaladó munkanélküliséggel sújtott térségekre, településekre.

A működőképesség megőrzése mellett a településeken továbbra is kiemelt feladatként jelent meg a lakossági kommunális és szociális ellátás javítására irányuló törekvés, ennek következtében javult a települések infrastrukturális ellátottsága.

Az előzőeken túlmenően az ország több száz településén okozott nem várt nehézségeket a 2000. évben tapasztalt rendkívüli időjárás. Az ár- és belvíz okozta károk helyreállításához az érintett helyhatóságok központi támogatásban részesültek, azonban a váratlanul jelentkező többletfeladatok megoldása megkívánta a központi forrásokon felül a helyi erőforrások mozgósítását is.

Összességében megállapítható, hogy az önkormányzatok a nehéz gazdasági feltételek mellett is elérték alapvető céljukat: fenntartották működőképességüket, teljesítették a lakossági közszolgáltatási feladataikat.

A helyi önkormányzatok konszolidált egyenlege 5,0 milliárd forint. Ha nem vesszük figyelembe a 37,1 milliárd forint összegű privatizációs bevételt, akkor a privatizációs bevétel nélküli konszolidált egyenleg -32,1 milliárd forint, ami a tavalyi önkormányzati kiadások és bevételek szintjéhez képest lényegesen eltérő tendenciát mutat.

A helyi önkormányzatoknál egységes pénzalap van, ezért külön is indokolt az egyenleget vizsgálni, a folyó- és felhalmozási bevételekre és kiadásokra bontva.

A folyó bevételek és kiadások hitelműveletek nélküli egyenlege 78,4 milliárd forint. Ennek alakulásában szerepet játszik, hogy az évközi rövidlejáratú értékpapírok forgalmából az önkormányzatok még mindig jelentős - bár évente csökkenő mértékű - kamatbevételre tettek szert. A helyi adók bevétele is több mint 23,4 milliárd forinttal haladta meg az 1999-ben realizáltat, és 12,7 milliárd forinttal az évközi módosításokkal korrigált helyi költségvetési rendeletekben prognosztizált összeget. A gazdasági környezet alakulása következtében az előre becsülthöz képest nagyobb számban és mértékkel működtettek helyi adókat. A legnagyobb bevételt képező iparűzési adónál az önkormányzatok korábbinál nagyobb hányada alkalmazott maximális adókulcsot.

Kiadási oldalról mind a költségvetési törvényhez számítotthoz képest, mind az önkormányzatok által, saját módosított rendeleteikben tervezettekhez képest magasabban teljesültek a személyi juttatások és a dologi kiadások. Ami a személyi juttatásokat illeti, az un. rendszeres személyi juttatások növekedési dinamikája volt a legerőteljesebb, bizonyítva a közszféra felé irányuló kormányzati bérpolitika első eredményeit. A tavalyi tendenciának megfelelően ugyanakkor a nem rendszeres és a külső személyi juttatások növekedése változatlan. Ezek a külső megbízások számának emelkedésére utalnak, valamint arra hogy a különféle önkormányzati segélyek folyósításának már feltétele az érintettek által elvégzett közcélú munka, mely szintén ezen a soron (és nem szociális segélyként) kerül elszámolásra.

A felhalmozási bevételek és kiadások hitelműveletek nélküli egyenlege -73,5 milliárd forint. 1994-től a következő három évben több mint tízszeresére emelkedett a privatizációs bevételek köre. Az 1997. évi kiugróan magas, több mint 91 milliárd forint már akkor a folyamat várható kimerülését vetítette előre. Ezt igazolja a privatizációs bevételek 1998. évi 19,4 milliárd forintos és 1999. évi 21,9 milliárdos értéke is. A kialakult önkormányzati részvény-vagyon lehetőséget teremtett ezek ismét erőteljesebb értékesítésére is. Döntően ez utóbbiak hatására a 2000. évi privatizációs bevételek meghaladták a 37 milliárd forintot. E tételek nélküli mérleg egyenlegek 1998. illetve 1999. valamint 2000. évi alakulását (-127,7; -99,7; -110,6 milliárd forint) a privatizációs bevételek szintjén túl a működtetésből megtakarított forrásoknak az erőteljes beruházási tevékenységre való fordítása magyarázza.

Összességében látható, hogy a lezárt év fejlesztési kiadásainak finanszírozását az ugyanilyen célú bevételeken - ezeken belül a privatizációs bevételeken - túlmenően döntő részben a folyó működési mérleg többlete és csak másodsorban, (és csak bizonyos önkormányzatok esetében) a hitelfelvétel biztosította. A folyamatnak fontos jellemzője tehát, hogy a privatizációs bevételek - amelyek részvények értékesítéséből, valamint vállalatok eladásából származnak - 2000-ben sem működési kiadásokat finanszíroztak, hanem a tárgyévi fejlesztések forrásául szolgáltak. 

 A működési bevételek és kiadások, valamint fejlesztési bevételek és kiadások egyenlegének számítása 1998-2000. években

 

 

 

 millió forint

 Működési költségvetés

 

 

 

 Megnevezés

 1998. évi teljesítés

 1999. évi teljesítés

 2000. évi teljesítés

 Intézményi tevékenységek bevételei ÁFA-val*

 150 120,0

 162 481,6

 175 349,2

 Kamatbevételek

 34 315,0

 32 167,1

 29 582,5

 Illetékek

 21 527,0

 24 657,3

 29 079,1

 Helyi adók

 145 826,0

 198 363,2

 221 766,4

 Környezetvédelmi bírság

 353,0

 362,9

 401,8

 Egyéb sajátos bevételek

 23 810,0

 27 159,3

 33 517,4

 Személyi jövedelemadó

 179 090,0

 191 495,0

 242 309

 Gépjárműadó

 8 842,0

 11 444,1

 12 622,1

 Működési célú állami hozzájárulások és támogatások összesen

 355 040,0

 393 440,9

 362 247,8

 Egészségbiztosítási Alaptól átvett pénzeszközök

 190 252,0

 211 660,4

 230 935

 Egyéb államháztartáson belüli átutalások

 40 563,0

 43 594,8

 49 303,4

 Államháztartáson kívülről származó pénzeszközök**

 18 610,0

 18 012,9

 21 824

 Folyó, működési bevételek összesen

 1 168 348,0

 1 314 839,5

 1 408 937,7

 Személyi juttatások

 389 682,0

 447 400,8

 495 761,2

 Tb. járulék, munkaadói járulék, eü. hozzájárulás

 174 538,0

 184 133,4

 199 464,2

 Dologi kiadások

 377 015,0

 443 216,6

 484 757,7

 Társadalom és szociálpolitikai juttatások

 87 900,0

 89 960,9

 89 624,7

 Ellátottak pénzbeni juttatása

 3 514,0

 4 542,4

 5 165

 Működési célú pénzeszköz átadás államháztartáson belülre

 1 402,0

 1 299,1

 2 010,1

 Működési célú pénzeszköz átadás államháztartáson kívülre**

 34 681,0

 43 524,9

 53 720,9

 Folyó, működési kiadások összesen

 1 068 732,0

 1 214 078,1

 1 330 503,8

 Folyó, működési bevételek és kiadások egyenlege

 99 616,0

 100 761,4

 78 433,9

 Felhalmozási költségvetés

 

 

 

 Tárgyi eszközök, föld és immateriális javak értékesítése

 51 404,0

 60 164,9

 76 059,4

 Részvények értékesítése

 15 665,0

 17 126,5

 24 547,5

 Vállalat értékesítéséből származó bevételek

 3 696,0

 4 793,3

 12 562,9

 Államháztartáson belüli felhalmozási bevételek

 21 218,0

 20 748,2

 34 099

 Államháztartáson kívüli felhalmozási bevételek

 28 764,0

 25 317,7

 33 287,9

 Fejlesztési célú állami hozzájárulások és támogatások összesen***

 50 613,0

 55 552,2

 66 569,3

 Fejlesztési, felhalmozási bevételek összesen

 171 360,0

 183 702,8

 247 126

 Tárgyi eszközök, föld és immateriális javak felhalmozása, pénzügyi befektetések

 160 675,0

 153 272,7

 190 953,3

 Államháztartáson belüli felhalmozás célú átutalások

 1 261,0

 1 323,5

 1 228,6

 Államháztartáson kívüli felhalmozás célú átutalások

 31 768,0

 32 537,9

 36 398

 Nagyértékű tárgyi eszközök felújítása

 30 520,0

 40 558,9

 49 125,3

 Felhalmozások ÁFA-ja

 55 521,0

 33 778,3

 42 884,7

 Fejlesztési, felhalmozási kiadások összesen

 279 745,0

 261 471,3

 320 589,9

 Fejlesztési, felhalmozási bevételek és kiadások egyenlege

 -108 385,0

 -77 768,5

 -73 463,9

 Privatizációs bevétel nélküli fejlesztési bevételek és kiadások egyenlege

 -127 746,0

 -99 688,3

 -110 574,3

 GFS rendszerű bevételek összesen

 1 339 708,0

 1 498 542,3

 1 656 063,7

 GFS rendszerű kiadások összesen

 1 348 477,0

 1 475 549,4

 1 651 093,7

 GFS rendszerű egyenleg

 -8 769,0

 22 992,9

 4 970

 Privatizációs bevétel nélküli GFS rendszerű egyenleg

 -28 130,0

 1 073,1

 -32 140,4

 * ÁFA-t is tartalmaz

 ** Kölcsönnyújtást is tartalmazza

 *** A címzett és céltámogatásokat, a területi kiegyenlítést szolgáló fejlesztési célú támogatást, valamint a céljellegű decentralizált támogatást tartalmazza.

11.2.2. A bevételek alakulása

A helyi önkormányzatok 2000. évi tárgyévi bevételeinek összege 1710,9 milliárd forint. Ez az összeg 169 milliárd forinttal, 11%-kal nagyobb az 1999. évi bevételnél, a 2000. évi országgyűlési előirányzatot pedig 13%-kal haladja meg. (Országgyűlési előirányzat alatt az árvíz miatti elvonással korrigált előirányzat értendő.)

Ezen túlmenően az önkormányzatok feladataik finanszírozására igénybe vettek az előző évi pénzmaradványaikból 128,1 milliárd forintot, amely 1999. évhez képest mintegy 26,7 milliárd forinttal növekedett, segítve a tárgyévi gazdálkodást.

Így mindösszesen a helyi önkormányzatok rendelkezésére állt 1839 milliárd forint bevétel, amely az előző évhez képest 195,7 milliárd forinttal, 11,9%-kal magasabb.

 

 A helyi önkormányzatok 1999. évi és 2000. évi bevételi forrásainak megoszlása

 Megnevezés

 1999. évi teljesítés

 2000. évi országgyűlési előirányzat *

 2000. évi teljesítés

 

 %

 %

 %

 1. Saját folyó bevételek

 28,8

 26,1

 28,5

 ebből: - helyi adók

 12,9

 11,6

 13

 2. Átengedett bevételek

 13,3

 16,8

 15

 ebből: - személyi jövedelemadó

 12,4

 16

 14,2

 - gépjárműadó

 0,7

 0,8

 0,7

 3. Felhalmozási és tőke jellegű bevételek

 8,3

 7,3

 10,6

 4. Állami hozzájárulások és támogatások 

 29,1

 29

 25,1

 ebből: - normatív állami hozzájárulások

 18,7

 17,6

 15,4

 - címzett és céltámogatások

 2,5

 3,5

 2,8

 5. Egészségbiztosítási Alaptól átvett pénzeszközök

 13,7

 14,9

 13,5

 6. Egyéb átvett pénzeszközök, visszatérítések

 4,0

 3,7

 4,1

 7. Hitel, kötvény bevétel, értékpapír vásárlás

 2,8

 2,2

 3,2

 Tárgyévi bevételek összesen

 100,0

 100,0

 100,0

*Megjegyzés: a 2000. évi országgyűlési előirányzat az árvíz miatti törléssel korrigálva.

A helyi önkormányzatok tárgyévi teljesített összes bevételén belül az országgyűlési előirányzathoz képest jelentősebben nőtt a saját folyó bevételek, ezen belül is a helyi adók és a kamatbevételek; valamint a felhalmozási és tőkejellegű bevételek aránya. Csökkent - elsősorban az előbbiekben említett túlteljesített bevételek súlyának növekedése miatt - az átengedett bevételek, az állami hozzájárulások és támogatások, az Egészségbiztosítási Alaptól átvett pénzeszközök részaránya.

A bevételek főbb csoportonként a következők szerint alakultak:

A saját folyó bevételek összege 487,5 milliárd forint, amely 9,9%-kal haladja meg az előző évit és 23,2%-kal magasabb az országgyűlési előirányzathoz képest.

Ezen belül:

- Az intézményi működési bevételek 204,9 milliárd forintra teljesültek, az előző évi teljesítést 10,3 milliárd forinttal, 5,3%-kal haladják meg. A növekedés a szabad kapacitások hasznosításából, a térítési és a bérleti díjak összegének emeléséből származik. Az intézményi tevékenységek bevételei az előirányzathoz és az előző évhez képest is nőttek. A működési bevételeken belül a kamatbevételek 29,6 milliárd forintot tettek ki, amely megközelíti az 1999. évi összeget. A bevétel szintjének megtartásában elsődleges szerepe volt annak, hogy az önkormányzatok egyre növekvő része a saját gazdálkodásában az intézmények finanszírozására a Magyar Államkincstáréhoz hasonló - ún. “kiskincstári”- rendszert vezetett be. Ezáltal a likviditásuk javult, a felesleges pénzmozgások elkerülhetőek voltak. A kamatbevételek fenntartásában másodlagos szerepe volt az önkormányzati részvények értékpapírokra, jellemzően állampapírokra való átváltásának. Így az önkormányzatok - a bizonytalan osztalék helyett - garantált kamatbevételhez jutottak.

- Az illetékbevétel helyi önkormányzatokat megillető összegét a központi tervezés 24,3 milliárd forinttal vette számításba. A teljesített bevétel 29,1 milliárd forint, amely a tervezettnél 19,7%-kal, az 1999. évinél 17,9%-kal nagyobb. Az illetékbevételek növekedésében a területenként, településenként eltérő mértékben élénkülő ingatlanforgalom, valamint a forgalmi érték emelkedése játszott szerepet.

- A helyi adóbevétel az önkormányzatoknál 221,8 milliárd forintra teljesült, amely az 1999. évihez képest (198,4 milliárd forint) 11,8%-kal, azaz 23,4 milliárd forinttal magasabb összeg. 2000-ben az összes bevételen belül már 13%-ot képvisel. A túlteljesítés annak köszönhető, hogy - a gazdasági kényszer hatására is - az önkormányzatok bátrabban éltek a helyi adóztatási lehetőségekkel: nagyobb számban és mértékkel vezettek be, illetve működtettek helyi adókat. A 2000. évben 2970 önkormányzat, az összes önkormányzat 94%-a élt a helyi adók működtetésének lehetőségével, ez 157-tel több, mint 1999-ben volt. A helyi adók közül:

- Az önkormányzatok által leggyakrabban működtetett adónem az iparűzési adó, amelyet 2226 helyen vezettek be, ez 334-el több önkormányzatot jelent az 1999. évhez képest. Az iparűzési adót működtető önkormányzatok kb. 80%-a 1%-ban, vagy nagyobb arányban állapította meg az adómértéket. A helyi adó bevételek iránti fokozódó igényt jelzi az a körülmény, hogy a maximális adómértéket (2%) az iparűzési adót bevezető önkormányzatok 26%-a, összesen 574 önkormányzat - közöttük a főváros is - alkalmazta. Az iparűzési adómértékek emelkedése összefügg azzal, hogy a nettó árbevételből az adóalap megállapítása során már az anyagköltség 100%-a vonható le.

Az iparűzési adó megkülönböztetett jelentőségét az adja, hogy az összes helyi adóbevételen belüli aránya évek óta kb. 84%, amely 186,8 milliárd forintot jelentett 2000-ben. Ez az 1999. évi bevételhez képest 9,2%-os növekedést jelent. A helyi iparűzési adóbevételnek az előző évhez képest viszonylag mérsékeltebb növekedését a következő tényezők idézték elő. Az önkormányzati bevételek növekedése szempontjából meghatározó forrásként a gazdasági növekedés, az adóalap bővülése szolgál. Kimerülőben vannak azonban azok az extenzív lehetőségek, amelyek az elmúlt években rendelkezésre álltak. Ezek között lehet megemlíteni az iparűzési adót működtető önkormányzatok számának, a „bevezetés szintjének” alakulását, relatív telítettségét.

Az iparűzési adó jelentős hányada - 43%-a - 2000. évben is a fővárosi önkormányzatok bevételét képezte. A fővárosi önkormányzatoknál a dinamikus növekedés azzal függ össze, hogy itt található a legtöbb pénzintézet, biztosító stb., amelyek jellemzően nem anyagigényes vállalkozások.

- A második leggyakrabban működtetett adónem a magánszemélyek kommunális adója, amelyet 1858 önkormányzat alkalmaz az illetékességi területén. A helyi adót bevezető önkormányzatok 63%-a élt ezzel a lehetőséggel, amelyből 4,6 milliárd forint adóbevételük keletkezett. Az önkormányzatok számára ez a legkönnyebben kezelhető adó, megállapítása, adminisztrációja viszonylag kevés ráfordítással jár, a kisebb településeken ezt az adónemet könnyebben el lehet fogadtatni. Nem okoz komolyabb anyagi megterhelést, mivel a megállapítható maximális adómérték 12000 Ft/adótárgy/év. Pest megye kivételével az adómértéket az önkormányzatok általában 2000-4000 Ft/adótárgy/év között határozták meg. Az adó-maximumot mindössze 86 önkormányzat alkalmazta.

- A vállalkozók kommunális adóját 764, idegenforgalmi adót 541 (tartózkodási idő után 369, szállásdíj után 8, építmény után 164) állapított meg. A vállalkozók kommunális adójának mértékét az önkormányzatoknak 70%-a az adó-maximumban határozta meg.

- Az építményadót 983 (ebből lakás után 296), telekadót 380 önkormányzat állapított meg. Az építményadónál és a telekadónál az adótételeket tág határok között (20-900 forint/m2/év) állapították meg.

Az önkormányzatok részéről tovább erősödött az a gyakorlat, hogy elsődlegesen a vállalkozói szférát adóztatták. Így az adóterhelést vizsgálva megállapítható, hogy a helyi adó által okozott közvetlen lakossági megterhelés nem jelentős, mivel 2000-ben az összbevétel mintegy 85%-a iparűzési adó, és a vállalkozók egy része is fizet építmény- és telekadót. A lakosság (magánszemélyek) helyi adóterhe 18-20 milliárd forintra tehető.

A főváros valamennyi kerülete élt a helyi adók bevezetésének lehetőségével. Főleg a nem lakás céljára szolgáló építményeket és telkeket adóztatták. A 2000. évben a nem lakás céljára szolgáló építmények adóját 23 kerület, telekadót 17 kerület vezetett be. Ugyanakkor mindössze 3 kerületi önkormányzat vezette be területén a magánszemélyek kommunális adóját. A szállásdíj után megállapítható idegenforgalmi adó és az iparűzési adó a főváros egész területén egységesen funkcionál. A kerületekkel történt megegyezés alapján a fővárosi önkormányzat a vállalkozók kommunális adóját és az építmény utáni idegenforgalmi adót 2000. évben sem vezette be területén.

- Egyéb sajátos bevételek jogcímen 31,8 milliárd forint, az előirányzatot 11,2%-kal, az előző évi teljesítést 22,7%-kal haladta meg. Ezek a bevételek közterület használatba adásából, ingatlan, telek, helyiség bérleti és koncessziós díjaiból, osztalékokból, bírságokból, stb. tevődnek össze.

- Az átengedett bevételek teljesítése 257,1 milliárd forint, amely az országgyűlési előirányzat 101%-ának, az 1999. évi bevétel 110,3%-ának felel meg.

- A gépjárműadó helyi önkormányzatokat megillető központi előirányzata 12,2 milliárd forint volt, míg a ténylegesen elért bevétel 12,6 milliárd forint, amely 103,5%-os teljesítésnek felel meg. A települési önkormányzat által a belföldi gépjárművek után beszedett adóból az - 1991. évi LXXXII. - törvényben meghatározott alsó adótétellel (1999. évhez hasonlóan 2000-ben is 600 forint/100 kg) számított összeg 50%-a az önkormányzatot illeti meg. Ha a képviselő-testület, illetve a közgyűlés az alsó adótételnél magasabb mértéket állapít meg, a különbözetből származó bevétel 100%-ban az önkormányzatot illeti meg. Az önkormányzatok által az alsó adóhatárnál magasabb adótétellel realizált bevétel összege - az önkormányzatokat megillető 12,6 milliárd forinton belül - 4,3 milliárd forint volt, amely arányosan közel 10%-os növekedést jelent.

- Az átengedett személyi jövedelemadó az 1998. évre bevallott adó 40%-a. Ezért az önkormányzatok számára rendelkezésre álló SZJA bevétel összeg - az 1999. évi teljesítéshez viszonyítva - az 1998/1997 alakulásával azonosan, 26,5%-kal növekedett.

- A termőföld-bérbeadásból származó bevételhez kapcsolódó személyi jövedelemadó súlya az összes bevételen belül nem jelentős (0,1%), azonban az 1999. évi teljesítéshez viszonyított (32,2%-os) 2,2 milliárd forintra való növekedése nem elhanyagolható.

- A felhalmozási és tőkejellegű bevételek az 1999. évi szintet 40,9%-kal meghaladó mértékben teljesültek.

- Ezen belül a tárgyi eszközök értékesítéséből az előző évhez képest 26,4%-kal nagyobb összegű bevétel (összesen 76,1 milliárd forint) folyt be.

- A privatizációs bevételek - melyek a részvények értékesítéséből, vállalatértékesítésből, az ÁPV Rt. által történt magánosításból az önkormányzatokat főként a belterületi földek után megillető bevételekből tevődnek össze - az előző évihez viszonyítva 15,2 milliárd forinttal (69,3%-kal) növekedtek. Így az előirányzathoz képest 29,1 milliárddal több bevétel teljesült, bár ez az önkormányzatok viszonylag szűk körére korlátozódik.

- Mind az államháztartáson kívüli, mind az államháztartáson belüli felhalmozásra átvett bevételek együttesen 12,5 milliárd forinttal (22,7%-kal) haladták meg az előirányzatot és 21,3 milliárd forinttal (46,3%-kal) az előző évi teljesítést. Ebben a célelőirányzatok (Környezetvédelmi alap célfeladatok, Vízügyi célelőirányzatok, önkormányzati lakásprogram) lehetőségeinek sikeres kihasználásán túl szerepe van a privatizált gázközmű vagyon miatt felmerült önkormányzati igények megelőlegezésének is.

A központi költségvetés a helyi önkormányzatok részére az év során 428,8 milliárd forint állami hozzájárulást és támogatást utalt át.

Ezen belül a működési célú állami hozzájárulások és támogatások szerkezete és a költségvetési törvényben történő megjelenítése az 1999. évi szabályozáshoz képest jelentősen átalakult. Egyrészt egyes normatív jellegű központosított előirányzatok a normatív, kötött felhasználású támogatások, vagy a normatív hozzájárulások közé kerültek. Másrészt tovább növekedett a normatív hozzájárulások személyi jövedelemadóból történő finanszírozásának aránya összefüggésben azzal, hogy a helyi önkormányzatokat megillető személyi jövedelemadó részesedés emelkedése magasan meghaladta a központi költségvetési kapcsolatokból származó források - bázis adatokkal korrigált - általános változási mértékét.

Így az állami támogatások jelentősebb tételcsoportjainak összehasonlítása a 2000. évi országgyűlési előirányzathoz történik.

- Az állami támogatás legnagyobb csoportját a normatív állami hozzájárulások képezték. Ezen jogcímen az év során történt lemondások következtében az országgyűlési előirányzat 99,2%-ra, 270,1 milliárd forintra teljesült.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 87,1%-ában, 62,6 milliárd forinttal teljesültek.

- A színházi támogatások az előirányzatnak megfelelő, 5,6 milliárd forint összegben teljes egészében átutalásra kerültek az érintett önkormányzatoknak.

- A címzett- és céltámogatások jogcímen 2000. évre tervezett 52,3 milliárd forint előirányzatból, továbbá a Kincstárnál az 1999. év végén az önkormányzatok rendelkezésére álló azonos célú maradványokból összesen 48,1 milliárd forint került felhasználásra.

- A központosított előirányzatok 2000. évi teljesülése 16,2 milliárd forint, ami 17,4%-kal haladja meg az országgyűlési előirányzatot, de csak 86,1%-a a módosított előirányzatnak. Ez az évközi szociális és gyermekjóléti feladatellátásban dolgozók számára juttatott (összesen 5 milliárd forintos) egyszeri kereset-kiegészítésre vezethető vissza.

- A működésképtelenné vált helyi önkormányzatok kiegészítő támogatása az önkormányzati forrásszabályozás egyik fontos elemét képezte 2000. évben is. A helyi önkormányzatok a működőképességük helyreállításához 2000. évben 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az átmeneti likviditási problémák megoldására. E három jogcímen az önkormányzatok 13,6 milliárd forint támogatásban részesültek, amely összeg - évközi átcsoportosítás következtében - 17,9%-kal nagyobb volt az éves előirányzatnál és 11,5%-kal haladta meg az 1999-ben ilyen jogcímeken nyújtott támogatásokat.

- Önhibájukon kívül hátrányos helyzetben lévő (forráshiányos) helyi önkormányzatok támogatása a Ktv. szerint 9,6 milliárd forint volt. Az év során annak eredeti előirányzata a már jelzett átcsoportosítások eredményeként 12,4 milliárd forintra változott, amellyel azonos összegű a teljesítés. A költségvetési törvényben foglaltaknak megfelelően 2000. évben is két alkalommal nyújthatták be az önkormányzatok támogatási kérelmeiket. Az első ütemben 1134 támogatási kérelem 16,6 milliárd forint támogatási igényt tartalmazott, melyből 1070 kérelem 11,0 milliárd forint támogatással került jóváhagyásra. A második ütemben a 293 támogatási kérelemből 219 került támogatásra 1,4 milliárd forint összegben. A támogatás feltételrendszere jelentősen szigorodott 2000-ben. Nem igényelhetett támogatást az az 500 fő lakosságszám alatti önkormányzat, amely nem tartozott vagy csatlakozott körjegyzőséghez, illetve intézményt nem tart fenn. Megszűnt a helyi adó formális bevezetési lehetősége azzal, hogy a törvény a helyi adó bevezetése mellett a tervezési kötelezettséget is előírta. Bővült az elvárható bevételek köre azzal, hogy az intézményi és az önkormányzati sajátos működési bevételek előző évi teljesítése legalább a tárgyévre prognosztizált infláció mértékével növelve került számbavételre a forráshiány számítása során. A számított iparűzési adóerőképesség és az önkormányzat által tervezett iparűzési adó különbözete a forráshiányt csökkentette. További új elem volt, hogy az érintett önkormányzatok feladatává tette a törvény, hogy gazdálkodásuk során gondoskodjanak a normatív hozzájárulás, az átengedett személyi jövedelemadó és az iparűzési adóerőképesség együttes összegének 2%-át kitevő megtakarításról. Ezek mellett bővült a felhalmozási célú bevételként figyelembe vehető összegek köre. Ugyanakkor 2000-től valamennyi önkormányzatra kiterjedt az a szabály, hogy a forráshiány csökken, ha a tárgyévet megelőző évben a helyi önkormányzat felhalmozási kiadásai meghaladták a felhalmozási bevételeit. A figyelembe vehető országos település kategóriánkénti átlag szintje is változott- a 120% feletti kiadási szint csökkenti a forráshiány összegét, ugyanakkor az átlag 90%-át el nem érő önkormányzatok ezen mértékig kiegészítésben részesültek. Jelentős változás továbbá, hogy 2000-től az igénylés alapjául szolgáló feltételrendszer teljesüléséről a támogatásban részesült önkormányzatoknak az évvégén el kellett számolniuk, és a jogtalanul igénybevett támogatási összeghez visszafizetési kötelezettség kapcsolódott. Egyetlen önkormányzat jelezte visszafizetési kötelezettségét, Szabolcs község önkormányzata 4 806 ezer forint összegű támogatására. Szabolcs község a törvényben előírt körjegyzőségi feltételt nem tudta teljesíteni a társult település visszalépése miatt. Előleget 2000-ben 648 önkormányzat 4,6 milliárd forint összegben vett igénybe.

- A tartósan fizetésképtelen helyzetbe került önkormányzatok átmeneti támogatására 720,0 millió forint eredeti előirányzatot terveztek. Az előirányzatból 26,1 millió forintot használtak fel.

A támogatás három címen volt igényelhető:

- Visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

Ezen a címen az önkormányzatok nem igényeltek támogatást.

- Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhet.

A támogatás igénybevételének feltételeit az adósságrendezési törvény végrehajtási rendelete, a 95/1996. (VII. 4.) Korm. rendelet rögzíti. A feltételek az önhibájukon kívül hátrányos helyzetben lévő települések támogatásánál előírtakra épülnek, azonban az adósságrendezés időtartama alatt a kérelmek benyújtása folyamatosan, elbírálásuk pedig soron kívül történt.

Ezen a jogcímen három önkormányzat összesen 19,5 millió forint támogatást igényelt: Sáta (12,9 millió forint), Somogyfajsz (5,6 millió forint) és Bakonszeg (1 millió forint).

- A helyi önkormányzatok adósságrendezési eljárásában közreműködő pénzügyi gondnokok díjazására igénybe vehető állami támogatást négy önkormányzat: Somogyudvarhely (2,3 millió forint), Sóstófalva (1,3 millió forint), Sorokpolány (1,3 millió forint), és Csepreg (1,7 millió forint) számára folyósította a központi költségvetés.

- A működésképtelen önkormányzatok egyéb támogatására 1,2 milliárd forint eredeti előirányzatot terveztek. Az előirányzat teljes egészében felhasználásra került. Azoknak az önkormányzatoknak, amelyeknek működése az önhibájukon kívül hátrányos helyzetben lévő (működési forráshiányos) helyi önkormányzatok, valamint a tartósan fizetésképtelen helyzetbe került önkormányzatok támogatása mellett nem biztosítható, a belügyminiszter különösen indokolt esetben visszatérítendő, vagy vissza nem térítendő állami támogatást adhat. A támogatás elsősorban a likviditás átmeneti megoldására biztosítható. 342 önkormányzat nyújtotta be támogatási kérelmét, melyben összesen 6,2 milliárd forint állami támogatást igényeltek. A kérelmek felülvizsgálatát követően 259 önkormányzat részesült vissza nem térítendő, forrás-kiegészítő támogatásban likviditási problémáinak enyhítésére, megszűntetésére.

- A hivatásos helyi önkormányzati tűzoltóságok támogatásának 16,0 milliárd forint költségvetési előirányzata 100%-ban teljesült. Ez az 1999. évi támogatás összegét 17,3%-kal haladta meg.

- A területi kiegyenlítést szolgáló fejlesztési célú támogatás előirányzata 2000. évben 10,9 milliárd forint volt. Az év során 9,3 milliárd forint került felhasználásra a megyei területfejlesztési tanácsok közreműködésével.

- A céljellegű decentralizált támogatás együttes összege 2000. évben 6,9 milliárd forint volt. Az árvíz miatt keletkezett károkra - védekezésre, helyreállításra - részben belső átcsoportosításból, további 2,6 milliárd forint folyósítása vált szükségessé.

Az állami hozzájárulások és támogatások teljes körű tételes bemutatását a fejezeti indoklás XI. Belügyminisztérium fejezet 23. címe tartalmazza.

Az átvett pénzeszközök tekintetében

- Az államháztartáson belüli átutalások összege 280,2 milliárd forint, amely 1999. évhez képest 25 milliárd forint - mintegy 9,8%-os - emelkedést mutat. Ez az összeg az országgyűlési előirányzatot 4,1%-kal haladja meg. Ezen bevételi csoport döntő részét, 230,9 milliárd forintot az Egészségbiztosítási Alaptól átvett pénzeszköz képezi, amely 4,8 milliárd forinttal több az előirányzottól. Az 1999. évhez képest pedig 9,1%-kal emelkedett.

Az államháztartáson belüli átutalások között 24,3 milliárd forintot tettek ki az elkülönített állami pénzalapoktól átvett pénzeszközök. Ennek döntő hányada a Munkaerőpiaci Alapból a munkanélküliek jövedelempótló támogatására és a közhasznú foglalkoztatásokhoz - a finanszírozási rendszernek megfelelően - nyújtott támogatás volt. A központi (fejezetektől) költségvetési szervektől céljelleggel 24,8 milliárd forint került átutalásra a helyi önkormányzatok részére. Mintegy 0,3 milliárd forint bevétel folyt be az önkormányzatoknál a különféle - főleg az előző évekkel összefüggő - pénzügyi elszámolásokból és visszatérítésekből.

- Az államháztartáson kívülről származó bevételek - ezek a működési célú pénzátadások, közös létesítmények fenntartására átadott hozzájárulások, továbbá közérdekű kötelezettségvállalásokra történt befizetések - 13,4 milliárd forintos összege 11,9%-kal haladta meg az előirányzatot, és 18,7%-kal magasabb az előző évi teljesítésnél.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2000. évben - az előző évit 25,3%-kal meghaladóan - 8,4 milliárd forint bevételt értek el.

- A hitelbevételek 2000. évben - az 1999. évi jelentős csökkenést követően - 17,2%-kal, 23,5 milliárd forintra emelkedtek, arányosan a felhalmozási kiadások növekedésével.

- Értékpapírok értékesítéséből származó bevétel 31,3 milliárd forintot tett ki 34,4%-kal meghaladva az 1999. évi teljesítést.

11.2.3. A kiadások alakulása

A helyi önkormányzatok 2000. évi teljesített kiadása 1704,7 milliárd forint, ami 12,1%-kal meghaladja a 2000. évi országgyűlési előirányzatot és 11,7%-kal az 1999. évi teljesített kiadást. Ez az összeg 53,6 milliárd forinttal magasabb a GSF rendszerű kiadásoknál, így magába foglalja a hitel visszafizetés, hosszúlejáratú értékpapírok vásárlása, államkötvény, egyéb vásárlás kiadását, valamint az éven belüli lejáratú értékpapírok vásárlásának és eladásának egyenlegét is.

A tárgyévi kiadások megoszlása 1999. és 2000. években a következők szerint alakult:

A helyi önkormányzatok tárgyévi kiadásainak megoszlása 1999. és 2000. években

 Megnevezés

 1999. évi teljesítés

 2000. évi országgyűlési előirányzat

 2000. évi teljesítés

 

 %

 %

 %

 1. Működési kiadások

 70,4

 69,2

 69,2

 ebből: - személyi juttatások

 29,3

 30,7

 29,1

 - tb járulék, munkaadói járulék, eü. Hozzájárulás

 12,1

 12,6

 11,7

 - dologi kiadások

 29,0

 27,1

 28,4

 2. Felhalmozási és tőke jellegű kiadások

 17,1

 17,5

 18,8

 ebből :- tárgyi eszközök, föld és immateriális javak felhalmozása

 9,8

 8,9

 10,9

 - államháztartáson belüli felhalmozás célú átutalások

 0,1

 0,3

 0,1

 - államháztartáson kívüli felhalmozás célú átutalások

 2,1

 2,2

 2,1

 - felhalmozások ÁFA-ja

 2,2

 3,0

 2,5

 3. Támogatások, elvonások és egyéb folyó átutalások összesen

 8,6

 9,6

 8,2

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 96,2

 97,6

 96,2

 5. Kölcsönnyújtás

 0,5

 0,3

 0,6

 6. Hitel visszafizetés

 0,8

 1,3

 0,8

 7. Hosszú lejáratú értékpapírok vásárlása

 1,5

 0,5

 2,0

 8. Éven belüli lejáratú értékpapírok vásárlásának és eladásának egyenlege

 0,9

 0,4

 0,4

 Tárgyévi kiadások összesen (4+5+6+7+8)

 100,0

 100,0

 100,0

Az önkormányzatok tárgyévi kiadásainak teljesítése azt mutatja, hogy az előző évhez képest jelentős mértékben növekedtek mind a folyó (működési) kiadások, mind a támogatások, elvonások és egyéb folyó átutalások, illetve a kölcsönnyújtás.

A kiadások tételenként a következők szerint alakultak:

- A folyó (működési) kiadások teljesítése 1180,0 milliárd forint volt. Az előző évet 105,2 milliárd forinttal, 9,8%-kal haladta meg. A működési kiadások prioritása egyértelműen érvényesült, amelyet a 69,2%-os részarány is alátámaszt. Ezen belül:

- személyi juttatások teljesítése 495,8 milliárd forint volt, amely az előző évnél 48,4 milliárd forinttal, 10,8%-kal volt magasabb.

- a társadalombiztosítási járulék címén az önkormányzatok 199,5 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségbiztosítási hozzájárulást is tartalmazza. Ez az előző évi befizetéseknél 15,3 milliárd forinttal, 8,3%-kal volt nagyobb. Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 2000-ben 40,8%-os arányt képviselnek. Ezek együttes összege 695,3 milliárd forint volt, amely az előző évhez viszonyítva 10,1%-kal - 63,7 milliárd forinttal - növekedett.

- dologi kiadásokra 484,8 milliárd forintot fordítottak az önkormányzatok, mely 41,5 milliárd forinttal, 9,4%-kal több mint az elmúlt évben.

- A felhalmozási és tőkejellegű kiadásokra az önkormányzatok 320,6 milliárd forintot, a tárgyévi összes kiadásnak a 18,8%-át költötték, mely 59,1 milliárd forinttal, 22,6%-kal magasabb, mint az 1999. évi teljesítés.

A helyi önkormányzatok felhalmozási és tőke jellegű kiadásainak támogatására 2000. évre címzett és céltámogatásként 52,3 milliárd forintot hagyott jóvá az Országgyűlés. (A támogatási előirányzat az 1999. évi 48,0 milliárd forint eredeti előirányzatnál 8,9%-kal magasabb, a módosított előirányzat - a maradványok révén -72,5 milliárd forint, a 2000. évi teljesítés összege 48,1 milliárd forint.) A rendelkezésre álló tárgyévi előirányzat (52,3 milliárd forint) több mint 81%-át (42,8 milliárd forintot) a folyamatban lévő beruházások támogatási igénye kötötte le.

Így a 2000. évi tárgyévi előirányzatból új címzett és céltámogatásra a helyi önkormányzatok összesen 10,1 milliárd forintot fordíthattak. Ennek fedezete az 52,3 milliárd forintos tárgyévi előirányzat, valamint a korábbi évek lemondásaiból és a visszafizetéseiből a 2000. évi támogatási ütemben felhasználható 0,6 milliárd forint.

Címzett támogatás

A 2000. évre benyújtott igények közül 38 db, közel 25,2 milliárd forint összköltségű beruházás megvalósítása volt javasolható, több mint 21,9 milliárd forint összes támogatással, amelyből a 2000. évi támogatás összege 2,0 milliárd forint. Ezen beruházások közül 8 a vízgazdálkodás, 9 az egészségügyi, 6 a szociális ellátás, illetve 15 az oktatási és kulturális szolgáltatás területén eredményezi az ellátás színvonalának javulását. A helyi önkormányzatok több mint 3,3 milliárd forint saját forrást biztosítanak a beruházások megvalósításához, ami a beruházási összköltség 13%-át képezi.

A támogatási javaslat kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények előnyben részesüljenek,

- az igénybenyújtó önkormányzat - anyagi erejéhez mérten - saját forrást is felhasználjon a beruházás megvalósításához.

A törvényi feltételeknek megfelelő, támogatott 2000. évi új címzett támogatási igények főbb adatai a következők:

 Megnevezés

 Támogatott igények

 

 Darabszáma

 2000. évi címzett támogatás összege milliárd forintban

 Vízgazdálkodás

 8

 0,3

 Egészségügyi ellátás

 9

 0,5

 Szociális ellátás

 6

 0,5

 Oktatás

 6

 0,3

 Kultúra

 9

 0,4

 Összesen :

 38

 2,0

Céltámogatás

2000. évben összesen 229 - a feltételeknek megfelelő - önkormányzati beruházás részesült céltámogatásban. A támogatott beruházások összköltsége 108,9 milliárd forint, melyből a saját forrás mintegy 47,1 milliárd forint, a támogatás összege pedig közel 61,8 milliárd forint.

Az igények kielégítésének rendjét a helyi önkormányzatok címzett és céltámogatási rendszeréről szóló 1992. évi LXXXIX. törvény 8. § (3) bekezdése, valamint a helyi önkormányzatok szennyvízelvezetés és -tisztítás céltámogatásának igénykielégítési sorrendjéről szóló 224/1999. (XII. 30.) Korm. rendelet szabályozza. E jogszabályok szerint:

a) Az életveszélyessé vált általános iskolai tantermek kiváltására benyújtott - a feltételeknek megfelelő - igényeket teljes körűen ki kell elégíteni; majd az így fennmaradó előirányzat:

b) 15%-a települési szilárd hulladéklerakó telep építésére;

c) 15%-a a kórházak és szakrendelők (beleértve az önálló fogászati rendelést is) gép-műszer beszerzéseire,

d) 70%-a a szennyvízelvezetés- és tisztítás céljaira használható fel.

Az egyes célokon belüli igény-kielégítési sorrendet a törvény mellékletei határozzák meg.

A települési szilárdhulladék lerakó telep építésére, illetve a működő kórházak és szakrendelők (beleértve az önálló fogászati rendelést is) gép-műszer beszerzéseire felhasználható előirányzat maradványa a szennyvízelvezetés és -tisztítás céljaira használható fel.

A szennyvízelvezetés- és tisztítás céljára benyújtott - a feltételeknek megfelelő - igények kielégítésének sajátos szabályai:

- a műszakilag félbemaradt beruházásokra benyújtott igényeket teljes egészében ki kell elégíteni; majd az így fennmaradó előirányzat:

- 34%-a az ivóvízbázis védelmi célprogram követelményeinek megfelelően használható fel (I. prioritási csoport);

- 33%-a a 2.000 lakos feletti önkormányzatok csatornahálózatának fejlesztésére fordítható (II. prioritási csoport);

- 33%-a a tervezési-statisztikai régiók fejlettségi különbségének csökkentésére fordítható (III. prioritási csoport).

A jogszabályi feltételeknek megfelelő, támogatott igények célok szerinti megoszlása a következő:

 Célok megnevezése

 A feltételeknek megfelelő,támogatott igények

 

 Darabszám

 2000. évitámogatási üteme milliárd forintban

 a) Életveszélyessé vált általános iskolai tanterem kiváltása

 27

 0,5

 b) Települési szilárdhulladék-lerakó építése

 3

 0,1

 c) Működő kórházak és szakrendelők (beleértve az önálló fogászati rendelőt is) gép-műszer beszerzései

 49

 1,1

 d) Szennyvízelvezetés és -tisztítás

 150

 6,4

 Összesen :

 229

 8,1

A címzett és céltámogatással folyamatban lévő beruházások befejezésének többlettámogatása:

A helyi önkormányzatok címzett és céltámogatási rendszeréről szóló 1992. évi LXXXIX. törvény módosítása - a 2000. évi CXXXI. törvény - értelmében 2000. évben a lemondással, elvonással stb. [Cct. 14. § (10) bekezdése szerint] felszabaduló előirányzatból több mint 0,5 milliárd forint a címzett támogatással folyamatban lévő beruházások többletköltségeire, több mint 3,0 milliárd forint - egyszeri rendkívüli intézkedésként - a céltámogatással folyamatban lévő beruházások befejezésére fordítható. Az előirányzat e célra 2001. évben használható fel. Az Országgyűlés e döntése miatt 2000. évben céltámogatási kiegészítő jegyzék közzétételére nem került sor.

A 2000. évi költségvetési törvény által a címzett és céltámogatásokra jóváhagyott eredeti előirányzat 52,3 milliárd forint. Az 1999. évi zárszámadási törvény szerint 1999. végén a helyi önkormányzatok rendelkezésére állt 40,4 milliárd forint címzett és céltámogatási maradvány, melyből 37,1 milliárd forint a korábbi évek döntései során felosztásra került, így 3,3 milliárd forint a maradványból le nem kötött előirányzat. Előirányzat maradványból 2000. évben 20,0 milliárd forint összegű támogatás került folyósításra. Kormányzati hatáskörben a címzett és céltámogatások 2000. évi lemondásaiból az 1013/2000. (II. 11.) Korm. határozattal 2,6 milliárd forint a belvizek miatti védekezési költségekre, a 60/2000. (V. 3.) Korm. rendelettel pedig 0,5 milliárd forint került átcsoportosításra a 2000. év elején kialakult árvízi katasztrófahelyzet pénzügyi fedezetének biztosítására.

Az államháztartásról szóló 1992. évi XXXVIII. törvény alapján az 1999. évi költségvetési törvényben jóváhagyott eredeti előirányzatot módosító tényezők alakulása a következő:

 

 

 

 milliárd forintban

 Címzett és céltámogatások eredeti előirányzata

 52,30

 Maradványból le nem kötött előirányzat (+)

 3,25

 Évközi módosítás kormányzati hatáskörben (-)

 3,04

 Támogatás folyósítása lekötött előirányzat maradványból (+)

 20,03

 Címzett és céltámogatások módosított előirányzata

 72,54

Az előzőekben leírt tényezőket figyelembe véve a címzett és céltámogatások módosított előirányzata 72,54 milliárd forint.

Nagyértékű tárgyi eszközök felújítására az önkormányzatok 2000-ben 49,1 milliárd forintot, az 1999. évihez viszonyítva 8,6 milliárd forinttal, 21,1%-kal többet fordítottak. Míg 1999-ben ez a felhalmozási kiadások 15,5%-a, addig 2000-ben ez az arány kevesebb, 15,3%-a volt.

A támogatások, elvonások és egyéb folyó átutalások összegei az 1999. évi teljesítéshez képest 6,7%-kal, 8,8 milliárd forinttal növekedtek, amelyben az államháztartáson belülre irányuló működési célú pénzeszköz átadás 154,7%-os mértékű emelkedése játszott szerepet.

Az államháztartáson kívüli működési célú pénzeszközátadások 2000-ben az összkiadás 2,5%-a volt 43,1 milliárd forint összegben, mely 22,2%-kal, 7,8 milliárd forinttal több az előző évinél.

Az értékpapírok forgalmának jellemzői az alábbiak voltak:

Az éven belüli lejáratú értékpapírok vásárlásának és eladásának egyenlege 2000. évben 7,3 milliárd forint volt.

A hosszú lejáratú értékpapírok vásárlása hosszabb távú feladatok, - főként a saját erős, támogatott beruházások - fedezetének megteremtését segíti elő. 2000. évben 34,2 milliárd forintért, az 1999. évinél 10,9 milliárd forinttal - 146,6%-kal - magasabb összegben vásároltak az önkormányzatok hosszú lejáratú értékpapírokat.

11.2.4. A pénzállomány alakulása

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2000. évben 91 és 141,3 milliárd forint között ingadozott. Némely hónapban (pl. március, szeptember, december) jelentősen - 120-130,0 milliárd forint fölé - emelkedett.

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlákra - az első és második féléves márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként a 2001. évi költségvetési előirányzatok terhére történt állami támogatások átutalt összegének egy részét is, mivel előre hozott bérfizetések nem történtek mindenütt, illetve előfordult az is, hogy nem volt szükség a decemberi bérek fizetésének fedezeteként az átutalt előlegre. (Ezen összegek jórészt azonban 2001. január első napjaiban már felhasználásra is kerültek.)

Növelte a december végi pénzállományt az is, hogy a pályázatokon elnyert és év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 2000. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pályázati pénzek, valamint a különböző alapoktól átvett pénzeszközök.)

Az önkormányzatok jelentős összegű maradványa döntően kötelezettségvállalással terhelt, így a nem számottevő szabad - kötelezettséggel nem terhelt - pénzmaradvány csak kis mértékben javítja a következő év költségvetési kondícióját. Több önkormányzatnál - egyes jobb pénzügyi helyzetben lévő városoknál jellemző, ahol 2000. évben nagyobb összegű többletbevétel realizálódott - a pénzmaradványok tartalékolási szándékkal képződtek, céljuk a következő évek fejlesztési céljait finanszírozni.

Nem érdektelen megvizsgálni az önkormányzatok pénzállományának egy hónapon belüli napi ingadozását sem, amelynél a min. és max. nagyságú állományi adatok között jelentős eltérés a jellemző. (A szokásos mérési időpontot jelentő hó végi állományok tehát csak egy fix időpontban rögzített számsort alkotnak, amelytől eltérnek - döntően lefelé - egyéb napokon a pénzállományi adatok.)

Az önkormányzatok hitelintézeti hitelszámláinak állománya az 1999. december végi 50 milliárd forintról a 2000. év végére 56,6 milliárd forintra emelkedett.

A hitelállományi adatok azonban igen sokszínű, élénk hitelműveleteket takarnak. A hitelforgalom egyenlege 10,1 milliárdot emelkedett.

A helyi önkormányzatok és intézményeik betét- és hitelintézeti hitelállományának hó végi egyenlegei 2000-ben*

 

 milliárd forintban

 Megnevezés

 1999.

 2000.

 

 dec.

 jan.

 febr.

 márc.

 ápr.

 máj.

 jún.

 júl.

 aug.

 szept.

 okt.

 nov.

 dec.

 Éven belüli betét

 125,6 

 110,5 

 101,9 

 120,5 

 109,8 

 102,7 

 90,5 

 96,9 

 89,8 

 133,2 

 102,2 

 94,0 

 140,2 

 ebből: látraszóló

 99,1 

 85,4 

 76,6 

 92,7 

 80,9 

 75,9 

 65,7 

 72,4 

 66,0 

 108,0 

 75,0 

 71,5 

 107,3 

 Éven túli betét

 0,4 

 0,4 

 0,6 

 0,9 

 0,6 

 0,6 

 0,6 

 0,6 

 0,6 

 0,6 

 0,6 

 0,6 

 0,6 

 Deviza betét

 0,4 

 0,8 

 0,5 

 0,7 

 0,6 

 1,1 

 1,2 

 0,9 

 0,6 

 1,0 

 0,7 

 0,7 

 0,5 

 Önkormányzati betét-

  

  

  

  

  

  

  

  

  

  

  

  

  

 állomány összesen

 126,4 

 111,7 

 103,0 

 122,1 

 111,0 

 104,4 

 92,3 

 98,4 

 91,0 

 134,8 

 103,5 

 95,3 

 141,3 

 

 

 

 

 

 

 

 

 

 

 

 

 

 

 Éven belüli hitel

 11,4 

 9,4 

 11,6 

 10,2 

 9,3 

 11,1 

 14,7 

 14,1 

 19,0 

 11,9 

 10,9 

 15,5 

 13,9 

 Éven túli hitel

 36,1 

 33,4 

 33,8 

 33,3 

 33,6 

 33,8 

 31,7 

 33,2 

 34,5 

 34,6 

 34,7 

 35,8 

 37,0 

 Deviza hitel

 2,5 

 5,3 

 5,3 

 5,3 

 5,2 

 5,2 

 5,8 

 5,7 

 5,8 

 5,8 

 5,7 

 5,7 

 5,7 

 Önkormányzati hitelintézeti hitel-

  

  

  

  

  

  

  

  

  

  

  

  

  

 állomány összesen

 50,0 

 48,1 

 50,7 

 48,8 

 48,1 

 50,1 

 52,2 

 53,0 

 59,3 

 52,3 

 51,3 

 57,0 

 56,6 

 *Forrás: Magyar Nemzeti Bank 

A külföldiek által nyújtott egyéb hitelek állománya az 1999. december 31-i 11,2 milliárd forintról 26 milliárd forintra nőtt 2000. év végére.

11.2.5. Értékpapír-műveletek, betétek

Áttekintve a 2000 évi folyamatokat, az értékpapír forgalom negatív egyenleget mutat, tehát a vásárlásokra fordított kiadások összege meghaladta az eladásokból származó jövedelem összegét. Különösen nagy volt ez a forgalom a rövidlejáratú értékpapíroknál, ahol országos szinten ez a forgalom már több száz milliárd forintos nagyságrendet képvisel. Kiadás egyenlege 7,3 milliárd forint. A hosszúlejáratú értékpapír és az államkötvény forgalom, a vásárlás felé tolódott el, ugyanis mintegy 32,9 milliárd forintot költöttek az önkormányzatok vásárlásra, ugyanakkor 31,3 milliárd forint volt az eladásból származó bevétel 2000. évben.

Ugyanakkor a mérlegben az értékpapír állomány 1999. év december 31-éhez viszonyítva növekedést mutat.

11.2.6. A vagyon alakulása

 Megnevezés

 1999. XII. 31. millió forint

 2000. XII. 31. millió forint

 Változás 2000/1999.

 Megoszlás 2000.

 I. Immateriális javak

 3 655,0

 5 331,0

 145,85%

 0,17%

 Ingatlanok

 930 576,0

 1 393 644,0

 149,76%

 45,10%

 Gépek, berendezések, felszerelések

 75 161,0

 85 297,0

 113,49%

 2,76%

 Járművek

 11 507,0

 13 436,0

 116,76%

 0,43%

 Beruházások

 159 393,0

 190 120,0

 119,28%

 6,15%

 Beruházásokra adott előlegek

 2 455,0

 4 494,0

 183,05%

 0,15%

 II. Tárgyi eszközök összesen

 1 179 092,0

 1 686 991,0

 143,08%

 54,60%

 Részesedések

 463 919,0

 468 992,0

 101,09%

 15,18%

 Értékpapírok

 20 438,0

 27 459,0

 134,35%

 0,89%

 Adott kölcsönök

 34 116,0

 35 936,0

 105,33%

 1,16%

 Hosszú lejáratú bankbetétek

 511,0

 867,0

 169,67%

 0,03%

 III. Befektetett pénzügyi eszközök összesen

 518 984,0

 533 254,0

 102,75%

 17,26%

 IV: Üzemeltetésre, kezelésre átadott eszközök

 174 630,0

 399 341,0

 228,68%

 12,92%

 A. Befektetett eszközök összesen

 1 876 360,0

 2 624 916,0

 139,89%

 84,95%

 Készletek összesen

 13 487,0

 13 524,0

 100,27%

 0,44%

 Követelések összesen

 137 704,0

 145 573,0

 105,71%

 4,71%

 Értékpapírok összesen

 109 021,0

 113 719,0

 104,31%

 3,68%

 Pénzeszközök összesen

 128 985,0

 144 763,0

 112,23%

 4,69%

 Egyéb aktív pénzügyi elszámolás összesen

 47 648,0

 47 372,0

 99,42%

 1,53%

 B. Forgóeszközök összesen

 436 845,0

 464 950,0

 106,43%

 15,05%

 Eszközök összesen

 2 313 205,0

 3 089 866,0

 133,58%

 100,00%

A helyi önkormányzatok vagyona 2000. évben 776,6 milliárd forinttal (33,6%-kal) gyarapodott, így év végére elérte a 3 089,9 milliárd forintot.

E dinamikus növekedést a befektetett eszközök és a forgóeszközök együttes növekedése okozta.

A befektetett eszközök nagysága, mely a vagyon 85,0%-át teszi ki, 2000. év végén 2624,9 milliárd forint. Az évközi növekedés következtében értéke 748,5 milliárd forinttal (40%-kal) haladja meg az előző év végi állományt.

Az év végére 28,1 milliárd forinttal növekedett - az összes vagyonon belül 15,1%-ot képviselő - forgóeszközök év végi állománya, melynek értéke év végére így elérte a 464,9 milliárd forintot.

Részletesebben áttekintve az önkormányzatok mérlegadatain belül az egyes vagyoni elemeket megállapítható, hogy a befektetett eszközökön belül a négy fő csoport - immateriális javak, tárgyi eszközök, befektetett pénzügyi eszközök, és üzemeltetésre átadott eszközök - az előző évhez viszonyítva erőteljesen növekedtek, de összesen adatait figyelembe véve a legdinamikusabban az üzemeltetésre átadott eszközök bővültek, 128,7%-kal.

A tárgyi eszközök alakulásánál nyomon követhetjük az évközi folyamatokat, mely szerint az önkormányzatok az előző évhez viszonyítva jelentős fejlesztéseket, és beszerzéseket hajtottak végre. Jelentősen megemelkedett az évközi ingatlan forgalom, melynek eredményeként az ingatlan vagyon 463,0 milliárd forinttal emelkedett. A gépek berendezések és felszerelések értéke 10,1 milliárd forint növekedést mutat, míg a járművek értéke év végére megközelíti 1,9 milliárd forintot.

Megemelkedett év végére - mintegy 30,7 milliárd forinttal - a beruházások állománya. A beruházások év végi állományának 19,3%-os növekménye azt jelenti, hogy az 1999. évhez hasonlóan a beruházások dinamikája 5,9%-al emelkedett, ugyanakkor a magas bázishoz viszonyítva ez a változás is jelentős növekedést jelent.

A fenti folyamatok eredményeként (a fejlesztések, beszerzések alakulásának következtében) együttesen a tárgyi eszközök értékének növekedése 2000. évben 507,9 milliárd forintot tett ki.

A befektetett eszközökön belül a befektetett pénzügyi eszközök alakulása szerény növekedést mutat az előző év végi adathoz viszonyítva. A növekedés mintegy 14,2 milliárd forintot tesz ki. Ha részleteiben vizsgáljuk az okokat és az összetevőket, látható, hogy a növekedés az értékpapír és a részesedések területén következett be. A hosszú lejáratú bankbetétek ugyan nagymértékben növekednek, de ezen eszközcsoporton belül súlyuk viszonylag kicsi.

Az üzemeltetésre átadott eszközök állománya évről évre nő. 2000-ben a növekedés 28,7% volt, ami 224,7 milliárd forint értéket jelent. Ez is bizonyítja, hogy az önkormányzatok a feladataik ellátásához igyekeznek megtalálni a megfelelő gazdálkodási formát. Egyre bővülő feladatot bíznak gazdálkodó szervekre úgy, hogy az eszközöket is a rendelkezésükre bocsátják.

Az önkormányzatok forgóeszközeinek értéke 2000. év végén 465,0 milliárd forint. Ezen belül az értékpapírok állománya 2000. év végén 113,7 milliárd forint. Az előző évben még enyhe növekvő értéket mutató pénzeszközök - bankbetétek, pénztár - 144,7 milliárd forint állománya 12,2%-os ezévi növekedést mutat. A további két összetevő közül a követelések állománya 5,7%-kal, a rövidlejáratú értékpapíroké pedig 4,3%-kal növekedett. A követelés állomány kismértékű növekedése azt is mutatja, hogy az önkormányzatok külső piaci pozíciói javultak az elmúlt évben, de a követelések behajtása nehézségekbe ütközik. A rövidlejáratú értékpapír állomány növekedése arra enged következtetni, hogy az önkormányzatok nem kényszerültek értékpapírjaik eladására likviditásuk megőrzése érdekében.

Az önkormányzatok 2000. évi vagyonának a forrása ezen belül a saját tőke 2723,6 milliárd forintra, a tartalék 113,4 milliárd forintra, a kötelezettségek pedig 252,7 milliárd forintra emelkedtek. A forrásokon belül a legdinamikusabban a kötelezettségvállalások emelkedtek, 14,1%-kal. Ezen belül mind a hosszúlejáratú kötelezettségek 12,8 milliárd forinttal (16,3%), mind a rövid lejáratú kötelezettségek 15,6 milliárd forinttal (23,8%) növekedtek az előző év végi adatokhoz viszonyítva.

11.2.7. Létszám és személyi juttatások

A helyi önkormányzatok - a beszámolási információrendszer alapján - 2000. év folyamán 46 594 fő köztisztviselőt, 435 482 fő közalkalmazottat, 7 221 fő a hivatásos tűzoltót, valamint 26 495 fő egyéb bérrendszer alá tartozó dolgozót foglalkoztattak. Ez mindösszesen 524 153 fő teljes munkaidőben foglalkoztatott.

A költségvetési intézményeknél foglalkoztatottak 8,9%-a köztisztviselő, 83,1%-a közalkalmazott, 8,0%-a egyéb alkalmazott.

A köztisztviselők létszámán belül 7,9%-ot - 3691 fő - képviselnek a polgármesterek, alpolgármesterek és a megyei közgyűlés elnökei, ebből a társadalmi megbízatású polgármesterek száma 1 583 fő.

A helyi önkormányzatok és intézményeikben alkalmazottak rendszeres személyi juttatásait alapul véve az átlagkeresetek - 13 hónapra számolva - a következőképpen alakultak: köztisztviselők havi átlagos személyi juttatása 81 810 forint (13,0%-kal magasabb az 1999. évinél), a közalkalmazottaké pedig 53 181 forint (előző évitől 11,6%-kal több) volt. 2000. évben a besorolási bérek összességében átlagosan 12,3%-kal emelkedtek.

A köztisztviselők létszáma 2,4%-os (1 102 fő), emelkedést mutat, amit az időközben megalakult okmányirodák működtetéséhez szükséges személyzet beállítása indokol.

Az önkormányzati létszámgazdálkodás eredményeként az előző évi tényadatokhoz viszonyítva a hivatásos tűzoltók létszáma 0,7%-kal, 52 fővel, a közalkalmazottak száma 0,9%-kal (3 899 fő) csökkent, ugyanakkor az egyéb munkavállalók létszáma pedig 7,5%-kal, mintegy 2001 fővel csökkent.

A költségvetési intézményeknél foglalkoztatottak közül 94,2%-ot képvisel a teljes munkaidőben, 2,8%-ot a részmunkaidőben és 3,0%-ot az egyéb módon foglalkoztatottak aránya.

Az önkormányzatok beszámolói alapján a 2000. évben kifizetett személyi juttatás összesen 495,8 milliárd forint volt.

A teljes munkaidőben foglalkoztatottaknak kifizetett 466,1 milliárd forinton túl 29,6 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege. A növekedés a teljes munkaidőben foglalkoztatottaknál 10,7%, a részmunkaidős és alkalmi munkavállalók esetében pedig 12,1%.

A források egy részét az önkormányzati forrásszabályozás döntően normatív hozzájárulással és a szabályozás kiegyenlítő elemeivel biztosítja. Másik részét pedig a helyi döntések alapján történt létszámcsökkentés jelenti.

A bruttó átlagkeresetek 1999-hez viszonyítva a KSH adatai alapján, - azaz a teljes munkaidősök rendszeres és a kereset mérésébe tartozó egyes nem rendszeres juttatásai - egyes ágazatonként a következők szerint alakultak: 

 

 

 Közigazgatás

 112,8%

 Oktatás

 110,1%

 Egészségügy

 111,0%

 Kultúra, sport

 108,6%

 Együtt:

 110,7%

11.2.8. A bevételek és kiadások funkcionális alakulása

A helyi önkormányzatok közoktatási célú bevételei közel 57 milliárd forintot tettek ki és mintegy 6%-kal haladták meg átlagosan az 1999. évi teljesítést. Ezen belül az alap és középfokú oktatáshoz kapcsolódó bevételek több mint 10%-kal, az egyéb oktatásból származó bevételek csak 2,7%-kal növekedtek. Ezen belül térítési és szolgáltatási díjakból 27 milliárd forint, működési és felhalmozási célokra kapott juttatásokból 18 milliárd forint bevétel teljesült. Kiemelést érdemel, hogy államháztartáson kívüli forrásokból 8,7 milliárd forint, az összes bevétel mintegy 15%-a származott.

A közoktatási kiadások összességében 8,4%-kal, 35,5 milliárd forinttal haladták meg az előző évi teljesítést. A 456, 8 milliárd forint összkiadáson belül a folyó kiadások 427,1 milliárd forintot, a felhalmozási kiadások 29,7 milliárd forintot tettek ki. Utóbbi célokra az önkormányzatok mintegy 7%-kal, nem egészen 2 milliárd forinttal fordíthattak többet, mint 1999. évben. A működési kiadásokon belül a személyi juttatások és munkaadói járulékok aránya 74,4%.

A közoktatási célú központi költségvetési hozzájárulások, támogatások a működési kiadások - átlagosan - 66%-ára nyújtottak fedezetet.

Az egészségügyi tevékenység bevételei mintegy 243,9 milliárd forintot tettek ki, az előző évhez képest 7,8%-kal emelkedtek. E főcsoportban a bevételek túlnyomó hányadát - 93,4%-át, 227,8 milliárd forint összegben - a társadalombiztosítási alapoktól és kezelőitől átvett pénzeszközök teszik ki.

A szociális és jóléti szolgáltatások körében az önkormányzatok sajátos bevételei 46,0 milliárd forintot tettek ki, amelynek csaknem a felét, 47%-át az intézményi tevékenység bevételei képezték. A funkcionális főcsoport tartalmazza a szociális támogatások kifizetéséhez (pl. munkanélküli ellátások, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A lakosság szociális ellátására az önkormányzatok 2000-ben az előző évhez viszonyítva 7,0%-kal többet, 217,5 milliárd forintot fordítottak., és az önkormányzatok kiadásában a funkció részaránya is - az előző évi 13,8%-ról 14,7%-ra - nőtt. A funkción belül 8%-kal nőtt a segélyezési típusú ellátásokra, 12,5%-kal pedig az intézményi ellátásokra fordított kiadások összege.

Az egészségügyi kiadások összege a funkcionális osztályozás szerint 2000. évben 268,5 milliárd forint volt, 6,7%-kal több az előző évinél.

Az igazgatási feladatokat takaró általános közszolgáltatások funkcionális főcsoport 241,1 milliárd forint bevétellel 21,5%-os mértékben haladta meg az előző évi teljesítést.

Megállapítható, hogy szigorú feltételek mellett gazdálkodva az alapellátási feladatoknak valamennyi önkormányzat eleget tett.

A körjegyzőségek, az intézményirányító társulások számának évről évre történő növekedése azt jelzi, hogy az önkormányzatok már felismerik a társulási formában való gazdálkodás előnyeit, a feladatellátás hatékonysága növelésének ezen útjait.

A folyó működési kiadásokon belül az általános közszolgáltatások aránya 15,6%.

12. Az elkülönített állami pénzalapok gazdálkodása

2000-ben két elkülönített állami pénzalap működött: a Munkaerőpiaci Alap és a Központi Nukleáris Pénzügyi Alap. Az év második felétől a MPA a Szociális és Családügyi Minisztériumból átkerült a Gazdasági Minisztériumhoz, ezáltal a gazdasági miniszter - a rehabilitációs alaprész tekintetében a szociális és családügyi miniszterrel, a szakképzési alaprészt érintően pedig az oktatási miniszterrel megosztva - rendelkezik a Munkaerőpiaci Alap felhasználásra vonatkozó döntési jogosultsággal. A Központi Nukleáris Pénzügyi Alappal továbbra is a gazdasági miniszter rendelkezik, kezelője az Országos Atomenergia Hivatal.

12.1. A bevételek alakulása

A Munkaerőpiaci Alap bevételeinek legnagyobb része, 87,6%-a járulékokból folyt be. Mindkét járulék esetében a teljesítés elmaradt az előirányzattól, a munkaadói járuléké 3,4%-kal, a munkavállalói járuléké pedig ennél kisebb arányban, 0,8%-kal. Így a teljes járulékbevétel közel 3,7 milliárd forinttal volt kevesebb a tervezettnél. Az eltérés oka egyrészt az, hogy az év végén az APEH számlákra befolyt 1,5 milliárd forintot kitevő járulékbevétel - a Magyar Államkincstár által elvégzett korrekció után - az MPA kincstári számláján csak a 2001. évi januári kiutalás után jelent meg. Ezt figyelembe véve mindössze 2,2 milliárd forint elmaradás jelentkezett volna, amit ekkora nagyságú összegnél a tervezési hibahatáron belülinek lehet tekinteni. A hozzájárulások tekintetében viszont jelentős többletek keletkeztek. A szakképzési hozzájárulás 44,1%-kal, a rehabilitációs hozzájárulás pedig 9,2%-kal haladta meg a tervezettet. A túlteljesítés mögött felfedezhető tendencia az, hogy a munkaadók a hozzájárulás befizetésével inkább megváltják a többletmunkával járó gyakorlati képzés megszervezését, illetve a megváltozott munkaképességű személyek foglalkoztatása helyett inkább a befizetést vállalják (rehabilitációs hozzájárulás mértéke 1999. évi 20 600 forint/fő összegről 24 400 forint/fő összegre emelkedett). A szakképzési kamatmentes kölcsön visszafizetéséből 94,7 millió forint folyt be, ami csaknem kétszerese volt a tervezettnek. A visszterhesen nyújtott rehabilitációs támogatásokból 94,4 millió forint folyt be az Alap számlájára, így a bevételi terv 62,9%-a teljesült. A bérgarancia támogatások 108,2 millió forint összegű törlesztése alig valamivel több mint a fele a tervezettnek. Az Alap egyéb bevételei az eredeti 900 millió forint előirányzathoz képest négyszeresen túlteljesültek. A bevételek a megállapodások megszegéséből, az önkéntes befizetésekből, a bírságokból (döntően a foglalkoztatási törvényben szabályozott rendbírságokból) és más, nem adó jellegű bevételekből származnak. Továbbá az Alap 1,1 milliárd forintot kapott az ár- és belvízkárok enyhítésére szolgáló közhasznú munkák élőmunka-költségének finanszírozására. Ebből a 2000-ben fel nem használt összeg visszautalásra került a Katasztrófa-célelőirányzatba, így 883,1 millió forint realizálódott e jogcímen.

A Központi Nukleáris Pénzügyi Alap bevételei közül a legnagyobb részt, 89,1%-ot a Paksi Atomerőmű Rt. befizetése tette ki, részére a 2000. évi költségvetésről szóló törvény 9,3 milliárd forint befizetést írt elő, amelynek teljesítése megtörtént. Az Alap bevételeit - az atomenergiáról szóló 1996. évi CXVI. törvény 64. § (2) bekezdés rendelkezése értelmében - növelte az 1,1 milliárd forintot kitevő költségvetési támogatás. A radioaktív hulladékok végleges elhelyezésének költsége az engedélyest terheli. Az engedélyesek befizetéseiből tervezett bevétel 11,2 millió forint, amely a beszállítások mértékétől függően alakul, így 5,6 millió forint teljesült.

12.2. A kiadások alakulása

A Munkaerőpiaci Alap kiadásainak szabályozásában 2000. során jelentős változások voltak. A munkanélküli ellátási rendszer 2000. február 1-jétől módosult: a járadékos időszak 12 hónapról 9 hónapra csökkent. A járadékra jogosult munkanélküliek száma azonban nem olyan mértékben csökkent, mint ahogy az a tervezés időszakában várható volt, így a járadékra jogosultak átlagos éves létszáma - annak ellenére, hogy év közben folyamatos csökkenést mutatott - csaknem 7,2%-kal volt magasabb, mint a tervezett létszám. Ennek következtében 2000-ben a munkanélküli ellátások előirányzata 7,9%-kal túlteljesült. A Szociális törvény változásának következtében 2000. április 30-a után jövedelempótló támogatásra vonatkozóan új határozatot már nem lehetett hozni. Az új rendelkezések hatálybalépéséig jövedelempótló támogatásra jogosultságot szerzett munkanélküliek számára a támogatást továbbfolyósítják. Így a munkanélküliek részére folyósított 18,9 milliárd forint összegű jövedelempótló támogatás nagyobb részben az önkormányzat által, a jelzett időpontot megelőzően megállapított támogatások 75%-ának a megtérítését biztosította. A törvénymódosítás hatására megkezdődött a jövedelempótló támogatásra jogosultak számának a - korábbi időszakot meghaladó mértékű - csökkenése. A januári 153 ezer fővel szemben az év végén már csak alig több mint 100 ezer munkanélküli - éves átlagban 132 ezer fő - részesült jövedelempótló támogatásban, az éves kifizetés összege így az eredeti előirányzatnál 13,5%-kal alacsonyabb lett. Mivel a munkanélküliek jövedelempótló támogatása megszűnt, ezért az aktív korú nem foglalkoztatott személyek részére a munkanélküli járadék időtartamának lejártát követően - ha foglalkoztatásuk semmiképpen nem biztosítható - rászorultságuk esetén rendszeres szociális segélyt állapít meg a települési önkormányzat. Az ellátórendszer változásával összefüggésben tehát az Alap 6,8 milliárd forint befizetést teljesített. Ezzel az összeggel járult hozzá az Alap járadékból kikerülő aktív korú munkanélküliek részére szolgáló szociális segély önkormányzati előirányzatának 2000. évi kiegészítéséhez, közcélú munkavégzés kiadásaihoz, valamint az önkormányzatok ez irányú feladataival összefüggésben növekedett igazgatási költségeinek részleges kompenzálásához.

Az aktív foglalkoztatási eszközökre 32,8 milliárd forint volt az eredeti kiadási előirányzat. A teljesített kiadás összege 34,2 milliárd forintot tett ki. Ebből az összegből az Alap 2,6 milliárd forintot adott át a „Gazdasági Minisztérium célelőirányzatnak”, továbbá 1 milliárd forintot “Katasztrófaelhárítási célelőirányzatnak”. Ez utóbbi átadásra a „Foglalkoztatási és képzési támogatások” alcímről történő átcsoportosítás következtében került sor. 2000-ben - az Flt. módosításával - új aktív eszköz, a „Munkaerőpiaci programok” indítására nyílt lehetőség. Ezzel elkezdődhetett az Európai Szociális Alap forrásai fogadásának előkészítéséhez az a programtervezés, amely komplex módon teszi lehetővé a munkanélküliségből való kikerülést, illetve a munkanélküliség megelőzésének támogatását. A rehabilitációs célú kifizetések közül a „Megváltozott munkaképességű személyek támogatása” jogcímen előírt 13 milliárd forint költségvetési befizetési kötelezettségét az Alap teljesítette, a „Munkahelyteremtés és -megtartás támogatás” előirányzata pedig 95,2%-ra teljesült. Szakképzési célra 12,2 milliárd forint, bérgaranciára - a felszámolás alatt álló szervezetek dolgozóinak kiegyenlíthetetlen bér- és végkielégítésére - pedig 288,7 millió forint fizettek ki. Az átadott pénzeszközök (Alapkezelőnek, Országos munkaerőpiaci szervezetnek, Országos Munkabiztonsági és Munkavédelmi felügyelőségnek) összességében 12,6 milliárd forintot tettek ki.

A Központi Nukleáris Pénzügyi Alap felhalmozási kiadásai a következő projektre nyújtanak fedezetet: a kis- és közepes aktivitású hulladéktároló létesítésének előkészítésére, a nagy aktivitású hulladéktároló létesítésének előkészítésére és a kiégett fűtőelemek átmeneti tárolójának bővítésére. A projektek tervezett összege 2 milliárd forint volt. 2000 folyamán - Alappal rendelkező miniszter döntése következtében - módosult az Alapból finanszírozott tevékenységek munkaprogramja, és a tényleges kiadások összesen csak 1,1 milliárd forintot tettek ki. A működési célú pénzeszköz-átadások közül az alapkezelőnek működési célra 39,6 millió, a hulladéktárolók működtetésére 563,4 millió forint, kiégett kazetták átmeneti tárolójának működtetésére pedig 230 millió forint került kifizetésre. Az önkormányzatok támogatására - az atomenergiáról szóló törvény 10. § (4) bekezdése alapján - 132,1 millió forint került átadásra.

Összefoglalva:

A 2000-ben működő két alap költségvetési kiadása 164,1 milliárd forintot, költségvetési bevétele pedig 166,2 milliárd forintot tett ki. Az elkülönített állami pénzalapok a 2000. évet alapok 2,1 milliárd forint többlettel zárták (a Munkaerőpiaci Alap hiánya 6,3 milliárd forint, a Központi Nukleáris Pénzügyi Alap többlete 8,4 milliárd forint).

12.3. Az elkülönített állami pénzalapok 2000. évi beszámolójának auditálása

Az államháztartásról szóló - többször módosított - 1992. évi XXXVIII. törvény (a továbbiakban: Áht.) 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező (miniszter) éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. E tájékoztatási kötelezettségnek eleget téve közöljük az elkülönített állami pénzalapok 2000. évi beszámolójának és mérlegének auditálása során a könyvvizsgálók megállapításait:

- a Munkaerőpiaci Alap 2000. évi költségvetési beszámolóját a számvitelről szóló 1991. évi XVIII. törvényben és az általános számviteli elvekben foglalt, továbbá a költségvetés alapján gazdálkodó szervek könyvvezetési kötelezettségéről szóló 54/1996 (IV. 12.) Korm. rendeletben foglaltak és az általános, valamint a sajátos számviteli elvek szerint készítették el. Az Alap éves költségvetési beszámolója a Munkaerőpiaci Alap vagyoni, pénzügyi és jövedelmi helyzetéről megbízható és valós képet ad.

- a Központi Nukleáris Pénzügyi Alap 2000. évi beszámolóját - az államháztartásról szóló 1992 évi XXXVIII. törvény, az államháztartás működési rendjéről szóló 217/1998. (XII. 30.) Korm. rendelet, a számvitelről szóló 1991. évi XVIII. törvényben, valamint a költségvetés alapján gazdálkodó szervek könyvvezetési kötelezettségéről szóló 54/1996 (IV. 12.) Korm. rendelet előírásai szerint - szabályszerűen, a számvitel bizonylatolt adataival összhangban állították össze. A beszámoló az Alap gazdálkodásáról, vagyoni és pénzügyi helyzetéről megbízható és valós képet ad.

Az egyes alapokról kiadott könyvvizsgálói záradékokat - az éves beszámolók részeként - tartalmazzák a „Fejezeti indokolások” kötetek mellékletei.

III.

Törvényekben előírt beszámolási és tájékoztatási kötelezettségek

1. A költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatait érintően a 2000. évi költségvetési törvényben meghatározott előirányzatok módosításával és átcsoportosításával összefüggésben - az Országgyűlés és a Kormány jogkörében - a következő döntések születtek:

Az Országgyűlés jogkörében:

A Magyar Köztársaság 1999. évi költségvetésének végrehajtásáról szóló 2000. évi CXVIII. törvény több helyen is módosította a 2000. évi költségvetési előirányzatokat. Ezek eredőjében a költségvetési kiadásokat 114 330,7 millió forinttal érintették. [Emellett még a 37/2000. (V. 5.) OGY határozat is módosította az Ifjúsági és Sportminisztérium, valamint az Országgyűlés megfelelő előirányzatait.]

A Belügyminisztériumon belüli átcsoportosítás eredményeként 379,7 millió forinttal csökkent a központi beruházások előirányzata, ugyanis a Határőrség Országos Parancsnoksága és szervei intézményi beruházási kiadásai, illetve a Gépjármű-korszerűsítési program előirányzat megemelésre került a Tűzoltógépjármű fecskendő beszerzés támogatási előirányzata terhére.

Az Országgyűlés az egészségügyi dolgozók egyszeri kereset-kiegészítésére 14 942 millió forintot hagyott jóvá, az Egészségbiztosítási Alap gyógyszerkiadásaira szolgáló előirányzat pedig 5000 millió forinttal került megemelésre.

A központi költségvetési szervek működési költségvetési kiadásainak az előirányzata 12 658,7 millió forinttal növekedett, ebből például 1500 - 1500 millió forintot tett ki a Millenáris Kht., illetve a Természet és Társadalombarát Fejlődésért Közalapítvány támogatása. Az Illyés Közalapítvány támogatása 900 millió forinttal emelkedett. A Szociális és Családügyi Minisztérium előirányzatai a szociális ágazatban dolgozók egyszeri juttatása kapcsán 805 millió forinttal növekedtek. A nem állami szociális, gyermek- és ifjúságvédelmi intézményekben dolgozók egyszeri juttatására a Belügyminisztérium fejezetben 545 millió forintot biztosítottak.

Az intézményi felhalmozási kiadások viszont eredőjükben 24 190,3 millió forinttal csökkentésre kerültek. Ebből a legnagyobb mértékű átcsoportosítás a Közlekedési és Vízügyi Minisztérium Gyorsforgalmi úthálózat-fejlesztési program Egyéb intézményi felhalmozási kiadásait érintette, amelyet megszüntettek. (Egyben 9800 millió forintra növekedett viszont ugyanezen fejlesztési program Egyéb működési célú támogatások, kiadások kiemelt előirányzata.)

A helyi önkormányzatok támogatásai, hozzájárulásai 5000 millió forinttal növekedtek a szociális és gyermekjóléti feladatellátásban dolgozók egyszeri kereset-kiegészítése kapcsán.

A Magyar Köztársaság 1999. évi költségvetésének végrehajtásáról szóló törvényben megemelésre került 4000 millió forinttal a 2000. évi általános tartalék előirányzata is, előirányzata így 23 424,8 millió forintra módosult.

A törvénymódosítás jelentősen, 97 300 millió forinttal megemelte a kormányzati rendkívüli kiadások előirányzatait is.

A Kormány a fejezet és az intézmény jogkörében:

A Kormány jogkörében év közben eredőjében 114 879,9 millió forintnyi kiadási előirányzat átcsoportosítására került sor.

A központi költségvetés általános tartaléka terhére 23 424,8 millió forint összegű átcsoportosítás történt. Ennek részletesebb kifejtése a tartalék előirányzatok felhasználásával kapcsolatos pontban található. Felhasználásra került a Végkielégítésre és felmentési illetményre szolgáló céltartalék is 1661,4 millió forintos összegben.

A Kormány 2333/2000. (XII. 21.) Korm. határozatában 15 000 millió forintot biztosított a nyugdíjban, illetve nyugdíjszerű szociális ellátásban részesülők egyszeri juttatására. Ugyanebben a határozatában 25 000 millió forintot biztosított a közszférában dolgozók egyszeri bérkiegészítésének fedezetére, valamint a Reorg Apport Rt. kötvénykibocsátásából eredő 2001. évi kifizetések kezelésére, és az MVM Rt. tőkeemelésének fedezetére összesen 35 000 millió hagyott jóvá.

A Kormány 2076/2000. (IV.11.) Korm. határozatában, az árvízi katasztrófahelyzet kezelésével összefüggésben, az államháztartásról szóló 1992. évi XXXVIII. törvény 46. §-ában biztosított jogkörében elrendelte a központi költségvetési fejezetek, valamint a helyi önkormányzatok támogatási előirányzatainak 2,1%-os csökkentését, ezzel egyidejűleg a Belügyminisztériumban azonos nagyságrendben Katasztrófa-elhárítási célelőirányzatot hozott létre. A Munkaerőpiaci Alap által felajánlott összeggel együtt ez 38 108,4 millió forintot tett ki.

A további átcsoportosítások a költségvetés számos területét érintették. Például az Oroszországi Föderáció Magyar Köztársasággal szembeni államadóssága ellentételezéseként beszállított haditechnikai termékek pénzügyi elszámolásával kapcsolatosan került sor átcsoportosításokra. A Kormány több határozatában is pénzösszegeket csoportosított át a Gazdasági Minisztérium fejezet Állami Támogatású Bérlakás Programra a Pénzügyminisztérium fejezet Lakástámogatások jogcímről. A Földművelésügyi és Vidékfejlesztési Minisztériumon belül is átcsoportosítottak előirányzatot az Agrártermelés költségeit csökkentő támogatásokra.

A fejezeti hatáskörű átcsoportosítás 205 022,5 millió forintot, az intézményi hatáskörű pedig 218 626,4 millió forintot tett ki.

2. A tartalék-előirányzatok felhasználása

2.1. A költségvetés általános tartalékának felhasználása

Az Országgyűlés a Magyar Köztársaság 2000. évi költségvetésében a központi költségvetés általános tartalékának előirányzatát 19 424,8 millió forintban állapította meg, amelyet a Magyar Köztársaság 1999. évi költségvetésének végrehajtásáról szóló CXVIII. törvény 25.§-a (6) bekezdésében 4000 millió forinttal megemelte.

Az így kialakult 23 424,8 millió forintos előirányzatot a Kormány az év folyamán teljes egészében felhasználta. Az első félévben az előirányzat 17,6%-a, 4131,4 millió forint került átcsoportosításra, amely az államháztartási törvényben előírt 40%-os felhasználási lehetőségen belül maradt.

A második félévben 19 293,4 millió forint átcsoportosításáról született döntés. Az átcsoportosítások jelentősebb elemeit a következő táblázat szemlélteti:

 

 

 

 

 

 Felhasználás jogcíme

 Átcsoportosított előirányzat összege millió forintban

 Átcsoportosítás az előirányzat %-ában

 1.

 BM A Rendőrségnél bírósági többletfeladatokra, ügyészségi feladatokra (pl. rangfokozati, illetve túlórakeret.)

 3099,3

 13,2

 2.

 BM A gazdasági kamaráktól átvett feladatokra (okmánycsalád)

 2619,9

 11,2

 3.

 NKÖM Kulturális célokra 

 2243,5

 9,6

 4.

 BM Egyéb belügyi feladatokra (népszámlálás, menekültügy, stb.)

 2186,5

 9,4

 5.

 KöVIM Az 1999-2000. évi árvizekkel összefüggésben szükséges helyreállítási feladatok többletkiadásai

 1793,4

 7,6

 6.

 FVM Aszálykárok enyhítésére

 1500,0

 6,4

 7

 ISM Sportcélokra

 1294,0

 5,5

 8.

 FVM Záhony, Röszke, Letenye határellenőrző pontokon állategészségügyi állomásokon Phare-támogatáshoz kapcsolódó beruházások kiadásaira

 1000,0

 4,3

 9.

 KÜM Külügyi célokra (határon túli magyarok, stb.) 

 876,0

 3,7

 10.

 EüM Egészségügyi célokra (Mentőszolgálat, ORFI műszerpark, adósságrendezés)

 800,7

 3,4

 11.

 PM Kincstári rendszer továbbfejlesztése

 425,0

 1,8

 12.

 Egyéb célok támogatására

 5586,5

 23,9

  

 Összesen:

 23 424,8

 100,0

Az átcsoportosított előirányzatok 34%-át a Belügyminisztérium kapta meg bérfejlesztési célokra, az okmánycsalád bevezetésével összefüggésben, illetve egyéb menekültügyi, igazgatásrendészeti feladatokra. Jelentős támogatásban részesült az FVM az aszálykárok enyhítésére, illetve határállomások állategészségügyi ellenőrzésével összefüggő beruházásokra.

A KöVIM a 2000. évi árvízkárok helyreállítása miatt kapott közel 2 milliárd forint többletjuttatást.

A KüM-höz átcsoportosított összeg elsősorban a délvidéki magyarság támogatását, a háborús károk helyreállítását, illetve az EU-csatlakozással összefüggésben megsokasodott diplomáciai tevékenység többleteit fedezte.

A kulturális tárca elsősorban a millenniummal, illetve a Nemzeti Színház Rt. alaptőke-juttatásával összefüggésben 2 milliárd forintot meghaladó többlet-előirányzathoz jutott.

A sporttámogatások az olimpián eredményesen szereplők támogatását, a BS leégéséből eredő kárenyhítést, valamint az UTE stadion korszerűsítését biztosították.

Az átcsoportosítások teljes körű részletezése az általános indoklás mellékletei között található, „A 2000. évi központi költségvetés általános tartalékának felhasználására vonatkozó döntések” című táblázatban.

2.2. A céltartalékok felhasználása

A költségvetési törvény 1600 millió forintos célelőirányzatot biztosított a 2000. évben megvalósuló létszámcsökkenésekkel összefüggésben a központi költségvetési szervek, illetve az MTV Rt részére.

A céltartalék felhasználása jogcímenként a következők szerint alakult:

 

 millió forintban

 A központi költségvetési szerveknél a tárgyévben megvalósult létszámcsökkenésekkel összefüggő többletkiadások támogatására

 1143,2

 A Magyar Televízió Rt-nél megvalósult létszámcsökkenések egyszeri többletkiadásaira 

 518,2

 Összesen:

 1661,4

A teljesítés - a költségvetési törvény alapján - előirányzat-módosítási kötelezettség nélkül 61,4 millió forinttal haladja meg az eredeti előirányzatot.

3. A Kormány kezességvállalásai

A Magyar Köztársaság 2000. évi költségvetéséről szóló 1999. évi CXXV. törvény 34. §-ának (1) bekezdése alapján vállalt kezességek (keret 2,5%) 2000. évben

1019/2000. (III. 8.) Korm. határozat

a prágai Szent István Kard bemutatásához kapcsolódó kormányzati kezességvállalásról

A Kormány … egyedi, egyszerű kezességet vállal a prágai Szent István Kard Budapesten, a Magyar Nemzeti Múzeumban történő, 2000. március 10-e és augusztus 17-e közötti bemutatásához, 5 millió DEM értékben.

1021/2000. (III. 10.) Korm. határozat

a 2000. évi tavaszi és őszi gabonavetési hitelekhez szükséges állami kezességvállalásról

A Kormány … az agrárgazdasági célok 2000. évi költségvetési támogatásáról szóló FVM rendeletben előírtaknak megfelelő - a 2000. évi tavaszi és őszi vetésekhez felvett - hitelek tőkeösszegének 70%-ára 14,0 milliárd forint összeghatárig sortartó kezességet vállal.

1052/2000. (VI. 28.) Korm. határozat

a közoktatás tankönyvellátásához a 2000. évben szükséges állami készfizető kezességvállalásról

A kormány… a közoktatás megfelelő időben történő tankönyvellátásához a 2000. naptári évben szükséges, kereskedelmi kamatú, legfeljebb összesen 1791 millió forint összegű hitel és annak járulékai visszafizetésére készfizető állami kezességet vállal.

1060/2000. (VII. 11.) Korm . határozat

a „Közép-Európa Szent István korában” című kiállítás műtárgyainak bemutatásához kapcsolódó kormányzati kezességvállalásról

A Kormány… egyedi, egyszerű kezességet vállal a „Közép-Európa Szent István korában„ című kiállítás műtárgyainak Budapesten, a Magyar Nemzeti Múzeumban történő bemutatásához, 2000. július 19-étől november 26-áig szóló időtartamra 256 millió DEM értékben.

1068/2000. (VIII. 9.) Korm .határozat

a dubrovniki Szent István koponyaereklye bemutatásához kapcsolódó kormányzati kezességvállalásról

A Kormány… egyszerű kezességet vállal a dubrovniki Szent István koponyaereklyének az esztergomi Keresztény Múzeumban, valamint Budapesten a Szent István Bazilikában történő, 2000. augusztus 20-a és 2001. augusztus 20-a közötti bemutatásához 300.000 DEM értékben.

1086/2000. (X. 30.) Korm. határozat

a MÁV Részvénytársaság, illetve a GySEV részvénytársaság vontatójármű-állomány felújítását, beszerzését szolgáló hitelfelvételhez, valamint a MÁV Részvénytársaság 2000. évi működési feltételeinek biztosításához szükséges állami kötelezettségvállalásról.

A Kormány egyetért azzal, hogy a vasúti alaptevékenységekhez szükséges gördülőállomány-felújítási program folytatásához a MÁV Rt. szerződést kössön az EUROFIMA-val 33 millió euro kölcsön felvételéről, ezzel összefüggésben:

egyszeri kezességet vállal a 2000. évben 24,2 millió euro (6300 millió forint) kölcsön felvételére és annak járulékaival növelt visszafizetésére a központi költségvetés terhére…

1092/2000. (XI. 22.) Korm. határozat

a Nemzeti Színház felépítésének finanszírozásához kapcsolódó kormányzati kezességvállalásról

A Kormány… készfizető állami kezességet vállal a Nemzeti Színház fővállalkozási szerződés keretében történő felépítésének finanszírozására, összességében 10,8 Mrd Ft értékhatárig.

1104/2000.(XII. 8.) Korm. határozat

a „Közép-Európa Szent István korában” című kiállítás műtárgyainak bemutatásához kapcsolódó kormányzati kezességvállalásról szóló 1060/2000.(VII. 11.) Korm. határozat módosításáról

A Kormány…. a műtárgyak budapesti bemutatásához kapcsolódó kezességvállalás határidejét 2000. december 20-ig meghosszabbítja.

1108/2000.(XII. 11.) Korm. határozat

a Befektető-védelmi Alap hitelfelvételéhez kapcsolódó állami kezességvállalásról

A Kormány… a befektetők törvényben előírt kártalanításának teljesítése érdekében, a Befektető-védelmi Alap maximum 2,8 milliárd forintos hitelfelvételéhez készfizető kezességet vállal. Az állami kezesség a hitel tőkeösszegére és járulékaira vonatkozik.

1116/2000. (XII. 27.) Korm. határozat

a MÁV Rt. járműállományának felújítását, illetőleg a személyszállítási alapellátás működési feltételeit szolgáló hitelfelvételhez szükséges állami kötelezettségvállalásról

A Kormány

1. egyszerű kezességet vállal … 8,8 millió euró (2290,6 MFt) kölcsön felvételére és annak járulékaival növelt visszafizetésére…

2. készfizető kezességet vállal … a MÁV Rt. által a személyszállítási alapellátás veszteségének finanszírozását szolgáló 20 milliárd forint hosszú lejáratú hitel felvételére, és annak járulékaival növelt visszafizetésére…

A Magyar Köztársaság 2000. évi költségvetéséről szóló 1999. évi CXXV. törvény 34. §-ának (2) bekezdése alapján vállalt kezességek (energiahordozók) 2000. évben

1055/2000. (VII. 6.) Korm. határozat

az energiahordozók beszerzéséhez kapcsolódó állami kezességvállalásról

A Kormány .....a behozott kőolaj és kőolajtermékek biztonsági készletezéséről szóló 1993. évi IL. törvényben előírt 90 napos készletszintet biztosító 1600 k tonna kőolaj-egyenértéknek megfelelő kőolaj és kőolajtermék (benzin, gázolaj, fűtőolaj) beszerzését lehetővé tevő, a KKKSz által a korábbi években már felvett hitelek megújításához, illetve új hitelek felvételéhez 2000. december 31-ig kifizető kezességet vállal. A hitelállomány 2000. december 31.-én várható nettó értéke - figyelembe véve az árfolyamváltozás hatását - 50,645 Mrd Ft.

1099/2000. (XI. 29.) Korm. határozat

a kőolaj és kőolajtermékek stratégiai készletezéséről és azok beszerzéséhez kapcsolódó állami kezességvállalásról

A Kormány… a behozott kőolaj és kőolajtermékek biztonsági készletezéséről szóló 1993. évi IL. törvényben előírt 90 napos készletszinthez szükséges mintegy 1600 kt kőolaj-egyenértéknek megfelelő kőolaj és kőolajtermék (benzin, gázolaj, fűtőolaj) beszerzését lehetővé tevő, a KKKSZ által a korábbi években már felvett hitelek megújításához, illetve új hitelek felvételéhez 2001. június 30-ig készfizető kezességet vállal. A hitelállomány 2000. december 1-jei nettó értéke 48.260 M Ft.

A kezesség a hitel bruttó összegének ( nettó összeg + árfolyamváltozás + kamat) visszafizetésére vonatkozik.

A Magyar Köztársaság 2000. évi költségvetéséről szóló 1999. évi CXXV. törvény 36. §-a alapján vállalt kezességek (agrárhitelekre 65.000 millió forint) 2000. évben

1020/2000. (III. 10.) Korm. határozat

a mezőgazdasági termelők kibontakozási hitelkonstrukciójáról, gazdahitel és minőségi termelést elősegítő programjáról

A Kormány

a) a mezőgazdasági termelők kibontakozási hitelkonstrukciójához felvett hitelek tőkeösszegének maximum 80%-ára 25.000 millió forint összeghatárig készfizető állami kezességet vállal;

b) a gazdahitel programhoz felvett hitelek tőkeösszegének 80%-ára 12.000 millió forint összeghatárig készfizető állami kezességet vállal;

c) a mezőgazdasági termelők minőségi termelésének elősegítését szolgáló hitelkonstrukcióhoz felvett hitelek tőkeösszegének 80%-ára 13.000 millió forint összeghatárig sortartó állami kezességet vállal.

1114/2000. (XII. 27.) Korm. határozat

az agrárhitelekhez biztosított 65 milliárd forint összegű kezességvállalási keret felhasználásáról

A Kormány … összesen 15.000 millió forint összeghatárig készfizető kezességet vállal

a) 4000 millió forint összeghatárig … tartósítóipari vállalkozások által felvett középlejáratú (3 éves) hitelek tőkeösszegére.

b) 11 000 millió forint összeghatárig az agrárgazdasági vállalkozások által technológiai korszerűsítést szolgáló programok céljaira felvett 5-10 éves futamidejű hitelek tőkeösszegére.

4. A költségvetésen kívül kezelt bevételek és kiadások, a számlák forgalma, állományának változása

A központi költségvetés letéti számlája

10032000-01501308 Egyéb pénzügyi lebonyolítások, letéti számla

E központi letéti számla olyan pénzösszegek elszámolására szolgál, amelyek törvény vagy kormánydöntés alapján ideiglenes vagy végleges jelleggel a központi költségvetésen kívül kezelendők.

2000-ben ez az egy letéti számlája volt a központi költségvetésnek.

A számla nyitóegyenlege 2000. január 1-jén 1,3 millió forint volt, amelyből a Miniszterelnöki Hivatal Civil Kapcsolatok Főosztálya döntése alapján, az Európa Jövője Egyesület közérdekű célra 1,2 millió forintot kapott meg.

Év közben 9 millió forint bevétel érkezett a megszűnt társadalmi szervezetek vagyonértékesítéséből származó befizetés címen. A befolyt összeg - az elmúlt évhez hasonlóan - a 2001. évi befizetésekkel együtt kerül felhasználásra.

Az év végén jelentkező pénzügyi problémák lezárásáról szóló 2333/2000. (XII. 21.) Korm. határozat alapján költségvetési forrásokból 75 000 000 ezer forint került a letéti számlára, amelyből 35 000 millió forint az ÁPV Rt. tőkeemelési kötelezettségének fedezetére, valamint 40 000 millió forint egyszeri bér és nyugdíj-kifizetésére szolgál.

A Kormány ígéretének megfelelően - a főbb makrogazdasági mutatók alakulására figyelemmel - a közszférában, illetve annak ágazataiban, alágazataiban intézkedett a 2000. évi keresetnövekedési mértékek 13%-ra történő kiegészítéséről.

A közszféra 2000. évi egyszeri kereset-kiegészítéséről szóló 44/2001. (III. 23.) Korm. rendelet részletesen szabályozta a jogosultak körét, a kereset-kiegészítés ágazatonkénti mértékét, a kifizetés módját és idejét.

A központi költségvetési szerveknél az intézkedés a foglalkoztatottak közel felét, 130 ezer főt érintett. A kifizetett összeg 4359,5 millió forint volt.

A helyi önkormányzati közszféra munkavállalói 9975,6 millió forinthoz jutottak. A helyi önkormányzati körben az egészségügyi és a szociális ágazatot kivéve valamennyi ágazatban elmaradt a 2000. évi tényleges keresetnövekedés a kívánt szinttől. Emiatt a helyi önkormányzati intézmények 473 833 alkalmazott után kapták meg a kereset-kiegészítéshez szükséges fedezetet ágazatonként eltérő mértékű 12 893 és 27 996 forintnyi fejkvóta szerint. A kereset-kiegészítés dolgozók közötti konkrét elosztása az intézményvezető hatáskörébe tartozott: ez alól kivételt a közoktatás jelentett, ahol az oktatási miniszternek a szakszervezetekkel megkötött megállapodása határozta meg az elosztás módját. A felmérés során az igénylők által elkövetett apróbb hibák miatt a későbbiekben csekélyebb nagyságrendű (30,7 millió forint összegű) pótlólagos kiutalás vált szükségessé.

A 2000. év végén jelentkező pénzügyi problémák lezárásáról szóló, azaz a többletforrások felhasználásáról rendelkező 2333/2000. (XII. 21.) Korm. határozat módosítása vált szükségessé az időközben lezajlott folyamatok hatására. A közszférában dolgozók egyszeri bérkifizetésére biztosított 25 milliárd forintból 14,4 milliárd forint szükséges erre a célra, a fel nem használt 10,6 milliárd forint az egészségügy finanszírozási problémáinak megoldására és a gyógyító-megelőző ellátás növekvő kiadásaira fordítható a Kormány döntése alapján.

A 2333/2000. (XII. 21.) Korm. határozat és a nyugellátások és a rendszeres szociális ellátások 2001. júniusi kiegészítő emeléséről, valamint egyes szociális ellátások egyszeri kiegészítéséről szóló 2096/2001. (V. 1.) Korm. határozat módosítása alapján a letéti számlán a nyugellátásokkal kapcsolatban elkülönített 15 milliárd forintból 2001. júniusában a nyugellátások kiegészítésére 13,4 milliárd forint, az Országos Nyugdíjbiztosítási főigazgatóságnál felmerülő működési kiadásokra és egyes szociális ellátások egyszeri kiegészítésére 1,6 milliárd forint használható fel.

Felhatalmazások

1. A költségvetési törvényben kapott felhatalmazások teljesítése

A költségvetési törvény

4. §-ának (1) bekezdésében a központi költségvetés hiányának finanszírozására és adósságának kezelésére, valamint a Kincstári egységes számla folyamatos likviditásának biztosítására kapott felhatalmazásokról szóló részletes beszámoló a „A központi költségvetés finanszírozása” és a „A központi költségvetés adósságának alakulása” című pontokban található.

4. §-ának (1) bekezdésében a pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék- és kölcsöntípusú követelések állománya 2000. év folyamán együttesen 8189,8 millió forinttal csökkent, alapvetően (95%-ban) a törlesztések (7661,2 millió forint) eredményeként. (Az állami alapjuttatás járadéka törlesztési bevételeiből 26,6 millió forint nem érintette az állományt.) A jogerős bírói végzéssel lezárt felszámolásoknál elszámolt veszteségek 309,3 millió forinttal csökkentették a követelések állományát. Az 1999. évi zárszámadási törvény mentesítette az Észak-magyar Téglaipari Rt-t állami kölcsön címén fennálló tartozásának megfizetése alól, amelynek következtében 72,5 millió forinttal mérséklődött az állami követelés-állomány.

6. §-ában foglalt, az ÁPV Rt. kötelezettségeire vonatkozó felhatalmazásokról szóló beszámoló a „Az ÁPV Rt. 2000. évi tevékenysége” című pontban található.

34. és 36. §-ában kapott felhatalmazások teljesítése, mely a központi költségvetés terhére vonatkozó kezességvállalások mértékét taglalja, részletesen „A Kormány kezességvállalásai” című részben található.

45.§ (2) bekezdésében kapott felhatalmazás alapján a Kormány döntött:

- az egyházi kulturális örökség rekonstrukciós és egyéb beruházásai előirányzat-csoport 4 milliárd forint összegű felhasználásáról a 2291/2000. (XII. 7.) Korm. határozattal;

- az egyházak nemzetközi tevékenységének 60 millió forint összegű támogatása felhasználásáról a 2129/2000. (VI. 15.) Korm. határozattal;

- az egyházak közgyűjteményi támogatása 418 millió forint összegű felhasználásáról a 2130/2000. (VI. 15.) Korm. határozattal;

- a közcélú egyházi feladatokhoz ingatlanjuttatás 50 millió forint összegű előirányzatának felhasználásáról a 2299/2000. (XII.12.) Korm. határozattal.

46. § (1) bekezdése: a költségvetési törvény 5. § (1) bekezdése szerint a központi költségvetési szerveknél, valamint a Magyar Televízió Részvénytársaságnál a 2000. évben megvalósuló létszámcsökkenésekkel összefüggő többletkiadások támogatására céltartalék szolgált. Az előirányzat előzetes felmérés alapján történő átcsoportosítására a pénzügyminiszter kapott felhatalmazást, melyet a tárcák igényei szerint mintegy 1,7 milliárd forint összegben teljesített.

47. § (6) bekezdése: a Honvédelmi Minisztérium 2000. évben a kapott felhatalmazás alapján - a pénzügyminiszter előzetes egyetértésével - négy esetben hajtott végre címek, alcímek kiemelt előirányzatai között átcsoportosítást összesen 3,2 milliárd forint összegben. Az átcsoportosításokat elsősorban a haderő-korszerűsítés során a kulturális és üdültetési intézmény rendszer közhasznú társasággá történő átalakítása, a költségvetési gazdálkodás információs rendszerének fejlesztése, valamint a katonai egészségügyi intézmények megnövekedett támogatási igénye tette szükségessé.

91. §-ának (1), (2) bekezdésében kapott felhatalmazás alapján a Kormány az agrártámogatások felhasználási szabályairól az agrártámogatások igénybevételének általános feltételeiről szóló 22/2000. (III. 8.) Korm. rendeletben, továbbá a gazdálkodó szervezetek 2000. évi egyedi termelési támogatásairól szóló 212/1999. (XII. 26.) Korm. rendeletben döntött.

Ezen túl a méltányolható otthonhoz jutás kamattámogatásaival kapcsolatban a Kormány a lakáscélú állami támogatásról szóló 12/2001. (I. 31) Korm. rendeletet fogadta el.

Az agrárkezesség felhasználásának szabályait a kormány a mezőgazdasági termelők kibontakozásának hitelkonstrukciójáról és a gazdahitelprogramról szóló 30/2000. (III. 10.) Korm. rendelete tartalmazza. Az agrárkezességre és a viszont- garanciára vonatkozó felhatalmazások teljesülése a III/3. pontban „A Kormány kezességvállalásai” című pontban kerültek részletes bemutatásra.

(1) bekezdés c) pontjában szereplő a felszámolási eljárás alatt lévő vállalkozások vagyonának megvásárlását elősegítő támogatás szabályait a Kormány a 48/1994. (IV. 1.) Korm. rendeletében meghatározta.

Az (1) bekezdés d) pontjában megállapított tartalékalap képzés szabályairól a 188/1999. (XII. 16.) Korm. rendelet rendelkezett.

A (2) bekezdés c) pontjában meghatározott gépjármű káreseményekkel kapcsolatos járadékok mértékéről a pénzügyminiszter a 41/2000 (XI. 27.) Korm. rendeletében határozott.

91. § (3) bekezdésében lévő felhatalmazás alapján az FVM miniszter a piacrajutási támogatás feltételeit és mértékeit a 2000. évi XC. törvény 5. §-ában és többek között a 6/2000. (II. 26.) FVM r., 27/2000. (VI. 2.) FVM r., 30/2000. (VI. 16.) FVM r., 35/2000. (VII. 6.) FVM r., 63/2000. (IX. 15.) FVM r., 70/2000. (IX. 27.) FVM r., 71/2000. (IX. 30.) FVM r., 91/2000. (XI. 24.) FVM r., 92/2000. (XI. 27.) FVM rendeletben, továbbá a 4/2000. (II. 11.) FVM-PM-GM együttes rendeletben, a 33/2000. (VI. 28) FVM-PM-KÜM együttes rendelet, 37/2000. (VII. 19.) FVM-PM-KÜM együttes rendelet, 60/2000. (IX. 13.) FVM-PM-KÜM együttes rendeletben szabályozta le.

98. §-ának (1) bekezdése alapján a jegybank 1999. évi eredménye és a befizetett osztalék különbözetét az MNB eredménytartaléka javára kell elszámolni, illetve az eredménytartalékot kell felhasználni, amennyiben a tárgyévi eredmény az osztalékfizetésre nem nyújt fedezetet. Az említett különbözet (amely az 1999. december havi eredményének felel meg és 148 millió forintot tett ki) ennek megfelelően került átvezetésre az eredménytartalék javára.

98. §-ának (2) bekezdésének megfelelően az 1999. év zárlati tételei között az MNB könyveiben kimutatott általános tartalék és a tőketartalék összegét - az éves zárlat keretében - az eredménytartalék javára átvezették.

99. §-ának (1) bekezdése szerint - a költségvetési törvény 83. §-ával módosított - MNB tv. új elszámolási rendet megállapító 20. §-át és a 78. §-ának (1)-(2) bekezdését az MNB 1999. évi eredmény-elszámolásánál alkalmazták.

99. §-ának (2) bekezdése - a költségvetési törvény 83. §-a által módosított - MNB tv. 78. §-ának (4)-(5) bekezdését a 2000. évben azzal a módosítással rendelte alkalmazni a törvény, hogy ebben az évben az osztalékot az MNB 1998. évi eredménye alapján kell megállapítani. Az ennek megfelelően havi egyenlő részletekben meghatározott osztalékot az MNB befizetette a költségvetés javára.

99. §-ának (3) bekezdése alapján a költségvetési törvény arra kötelezte a pénzügyminisztert, hogy az MNB elnökének egyetértésével tegyen javaslatot az államháztartási és a jegybanki számvitel harmonizációjára - módjára és ütemezésére -, mely lehetővé teszi a költségvetés és a jegybank devizakövetelésén és -tartozásán keletkező, a forint és a különböző devizák árfolyamának változásából adódó átértékelési különbözetek közgazdaságilag konzisztens elszámolását. A javaslattétel megtörtént, a Kormány 2005/2001. (I. 17.) Korm. határozatban rendelkezett a harmonizáció módjáról és ütemezéséről.

Nem kerültek érvényesítésre a következő felhatalmazások:

8. § (8) bekezdése: a központi beruházás keretében megvalósuló szennyvíztisztító telepek állami tulajdonban lévő részének ingyenes átadása az önkormányzatok részére. A Kormány foglakozott az üggyel a KöViM javaslata alapján, de döntést még nem hozott.

7. §-a arra hatalmazta fel a Kormányt, hogy az ÁPV Rt. vagyonkezelésében lévő, nem értékesíthető ingatlanokat, illetve a volt szovjet laktanyákat szociál-, foglalkoztatás- és ifjúságpolitikai, valamint iparfejlesztési célokra térítésmentesen a helyi önkormányzat tulajdonába adja. 2000. évben nem történt ilyen jellegű átadás.

35. § a), b) pontjában felsorolt nemzetközi pénzintézetek és a Magyar Fejlesztési Bank Rt. részére a 2000. évben nem történt kezességvállalás.

47. § (4) bekezdése: előirányzat-átcsoportosítási jogok átadása a Nemzetközi Újjáépítési és Fejlesztési Bank által támogatott felsőoktatási fejlesztési programban érintett intézményeknek (oktatási miniszter felhatalmazása a pénzügyminiszter előzetes egyetértésével) nem realizálódott.

47. § (5) bekezdése: a 2000. év során a felsőoktatásban végrehajtandó szervezeti intézkedésekkel összefüggően a fejezet 2. és 6. címein belüli és közötti átcsoportosítás lehetősége (oktatási miniszter felhatalmazása a pénzügyminiszter előzetes egyetértésével) nem valósult meg.

47. § (11) bekezdésében az ifjúsági és sportminiszter felhatalmazást kapott a XXIV. Ifjúsági és Sportminisztérium fejezet 2. Központi Sportintézmények és Sportlétesítmények cím kiadásait és bevételeit - a címen szereplő központi költségvetési szervek megszűnésekor - a XXIV. Ifjúsági és Sportminisztérium fejezet 5. cím 2. alcím, 10. Sportlétesítmény-kezelés intézményi rendszerének megújítása jogcím-csoport fejezeti kezelésű előirányzatra átcsoportosítani. Tekintettel arra, hogy az 1/2000. (XII. 21.) ISM rendelet alapján a hivatkozott költségvetési szervek megszüntetésére 2000. december 31. napjával került sor, az évközbeni átcsoportosításra nem volt szükség. A 2001-2002. évi költségvetés tervezése már a változások figyelembevételével történt, így 2001-ben sem lesz szükség előirányzat-átcsoportosításra.

47. § (12) bekezdésében az ifjúsági és sportminiszter felhatalmazást kapott arra, hogy a 8. § (2) bekezdése szerinti értékesítési ellenértéket a XXIV. Ifjúsági és Sportminisztérium fejezet 5. cím, 1. alcím, 2. Sportlétesítmények, sportintézmények szolgáltatásainak beruházásai jogcímcsoport, illetve az 5. cím, 2. alcím, 10. Sportlétesítmény-kezelés intézményi rendszerének megújítása jogcím-csoport előirányzatára csoportosítsa át. Arra való tekintettel, hogy a költségvetési szervek megszüntetése nem év közben történt, a pénzeszköz átcsoportosításra nem volt szükség.

47. § (14) bekezdése: a Nemzeti Színház új helyszínen történő felépítése következtében a Budapest, V., Erzsébet téri ingatlan rendezésére a XXIII. Nemzeti Kulturális Örökség Minisztériuma fejezet, 10. Fejezeti kezelésű előirányzatok cím alcímei közötti előirányzat-átcsoportosítás lehetőségével a nemzeti kulturális örökség minisztere nem élt.

47. § (15) bekezdésének realizálására, mely a fejezet felügyeletét ellátó szerv vezetőjét hatalmazta fel a PHARE programhoz kapcsolódó hazai társfinanszírozás biztosítására és betervezésére, nem volt szükség.

91. § 2. bekezdésének b) pontjában szereplő állami kezességvállalással biztosított hitel ügyleti és kezelési költség meghatározására vonatkozó rendelet megalkotása nem realizálódott, hiszen a diákhitel program csak 2001. szeptemberétől lép érvénybe.

91. § (2) bekezdés d) pontja: az integrálódó felsőoktatási intézmények év végi bérfizetésének megelőlegezése az Áht. előírásaitól eltérően (pénzügyminiszter felhatalmazása az oktatási miniszterrel egyetértésben) nem realizálódott.

93. § (1) bekezdésében a Kormány felhatalmazást kapott a társasági adóról és osztalékadóról szóló törvény 21.§-ában meghatározott adókedvezmények igénybevételének további évekre vonatkozó engedélyezésére. E lehetőség igénybevétele 2000. évben még nem realizálódott.

98. §-ának (3) bekezdése.: A Költségvetési törvény felhatalmazta az MNB közgyűlését, hogy 1999-ben az 1991. évi, a Magyar Nemzeti Bankról szóló törvény (továbbiakban MNB tv) 78. §-ának (7) bekezdése alapján térített összeget 2000. december 31-ig részben vagy egészben visszafizesse. Az MNB közgyűlése nem élt a lehetőséggel, így a visszafizetésre nem került sor.

2. A zárszámadási törvényben kért felhatalmazások

A Magyar Köztársaság 1998. évi költségvetésének végrehajtásáról szóló 1999. évi CV. törvény 26. § (1) bekezdésben kapott felhatalmazása alapján a költségvetés 2000. év folyamán átvállalta a MÁV-tól a törvényben kijelölt devizaalapú hiteleket, összesen 36,5 milliárd forint összegben.

-----STARTING---POINT---RESZLETES---

RÉSZLETES INDOKOLÁS

Az államháztartásról szóló 1992. évi XXXVIII. törvény 28. §-ában foglalt zárszámadási kötelezettségének a Kormány e törvény benyújtásával tesz eleget.

Az 1-2. §-hoz

A törvény első szakaszai a központi költségvetés 2000. évi kiadásainak és bevételeinek főösszegét, valamint többletét rögzítik. A törvény 1. számú melléklete a költségvetési törvényi módosított előirányzattal összehasonlíthatóan az előirányzatok teljesítését részletezi. (A költségvetési előirányzatok teljesítésének fejezetenkénti indokolását a törvény külön kötetei tartalmazzák.)

A 3. §-hoz

A törvény tartalmazza a 2000. évi költségvetési törvényben foglalt adósságkezelési felhatalmazás alapján történt adósság-visszafizetésekről történő beszámolást. Az állampapír- és hiteltörlesztések bemutatása a visszafizetés jogcíme (a szerződésben meghatározott ütem szerint, illetve előtörlesztésként történő visszafizetés), valamint a kifizetésekhez felhasznált források alapján csoportosítva történik.

Az (1) és (2) bekezdésben szereplő törlesztések fedezetét a Kincstári Egységes Számla (a továbbiakban: KESZ) (annak adósságtörlesztési számlája) biztosította, tehát újabb állampapír-kibocsátásokkal finanszírozta a pénzügyminiszter.

Az (1) bekezdés szerinti törlesztések a vonatkozó szerződéseknek megfelelő, esedékes törlesztőrészleteket tartalmazzák, amelyek összege 876,9 milliárd forint volt.

A (2) bekezdésben foglalt törlesztések az esedékességen felüli visszafizetések, amelyeket az adósságállomány kamatfeltételeinek és devizaszerkezetének kedvezőbbé tétele érdekében valósított meg a költségvetés. Ezek együttesen 70,7 milliárd forint értékű adósság lecserélését jelentették.

A (3) bekezdés szerinti törlesztések a 925,1 millió forint összegű privatizációs bevétel felhasználásával valósultak meg, amelyre a költségvetési törvény kötelezi a pénzügyminisztert. A pénzügyminiszter és a jegybank elnökének megegyezése alapján a privatizációs bevételt az MNB-vel szembeni adósságot - annak összetétele arányában (portfolió-arányosan) - csökkentve használta fel a költségvetés.

A (4) bekezdésben szereplő törlesztések összege megegyezik az MNB által befizetett, 2000-ben keletkezett pénzbevonási nyereség összegével (903,9 millió forint), amelyet a jegybanktörvény alapján adósságcsökkentésre kell felhasználni. Az egyes adósságelemeket szintén a fent említett portfolió-arányos módon törlesztette a költségvetés.

Az 2000-ben megvalósított törlesztések együttesen 949,4 milliárd forintot tettek ki, amely megegyezik a törvény 1. számú melléklete XLIV. fejezetében szereplő tőkekiadásokkal.

A 4. §-hoz

A törvény a központi költségvetés hiánya finanszírozásának módjáról számol be. Az e törvény 1. §-ában megállapított 367,8 milliárd forint összegű hiányt államkötvények és kincstárjegyek kibocsátásával, valamint külföldi devizahitel felvételével finanszírozta a pénzügyminiszter. Ez utóbbiak különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

Az 5. §-hoz

Az 5. §-ban szereplő államkötvény-kibocsátások és hitelfelvétel biztosították az e törvény 3. § (1) és (2) bekezdéseiben foglalt 947,6 milliárd forint összegű törlesztési kiadások forrását (876,9 milliárd forint esedékes és 70,7 milliárd forint rendkívüli visszafizetés).

A 6. §-hoz

A KESZ magas nyitó állománya, valamint a finanszírozási igény első félévi kedvezőbb alakulása következtében a KESZ likviditását a lejáró kincstárjegy-állománynál kisebb mértékű kibocsátás mellett is lehetett biztosítani.

A 7. §-hoz

A pénzügyminiszter a Magyar Köztársaság 1999. évi költségvetésének végrehajtásáról szóló törvény értelmében 2000. január 1-jét követően átvállalta a MÁV Rt. egyes -részben állami kezességvállalás mellett felvett - hiteleiből eredő tartozásokat.

A 8-11. §-hoz

A törvény tartalmazza a helyi önkormányzatok normatív állami hozzájárulásai, a normatív módon elosztott kötött felhasználású támogatások, a központosított támogatások, valamint a cél- és címzett támogatások elszámolásának eredményeit, az ezzel kapcsolatos központi költségvetési kötelezettségeket, valamint az önkormányzati visszafizetési és kamatfizetési kötelezettségeket.

Az Állami Számvevőszék megállapításai e törvény keretében emelkednek jogerőre. A helyi önkormányzatok által követendő eljárás rendjét szintén a törvény határozza meg.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzatok 2000. évi címzett és céltámogatások, a területi kiegyenlítést szolgáló fejlesztési támogatás, valamint a céljellegű decentralizált támogatás maradványainak összegét.

A törvény rendelkezik a 2000. december 31-én fennálló, kincstári előlegként rendelkezésre bocsátott, nettó finanszírozással összefüggő önkormányzati tartozások elszámolásáról.

A törvény megjeleníti a helyi önkormányzatok 1999. évi zárszámadási kötelezettségeinek teljesítését is.

A 12. §-hoz

Az ÁPV Rt. privatizációval és vagyonkezeléssel összefüggő ráfordításai előirányzatainak teljesítését bemutató melléklet.

A 13. §-hoz

Az önkormányzati fenntartású közoktatási intézményhálózat tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. § (3) bekezdése szerint - pótlólagos támogatás illeti meg.

A 14-15. §-hoz

A paragrafusok az elkülönített állami pénzalapok és a központi költségvetés mérlegének jóváhagyásáról rendelkeznek.

A 16. §-hoz

A Kincstár által kezelt, az államháztartáson kívüli, belföldi adósokkal szemben fennálló követelések állománya 2000. év folyamán 8189,8 millió forinttal csökkent a következők miatt:

- a tőketörlesztések (146,8 millió forint kölcsöntörlesztés, 7661,2 millió forint járadék-befizetés) 95%-ban járultak hozzá az állománycsökkenéshez;

- az állománymérséklődés közel 4%-a az év folyamán lezárt 19 felszámolás 309,6 millió forintos veszteségéből adódik, amelyet mindössze 0,1 millió forinttal mérsékeltek a lezárt felszámolásoknál jelentkező megtérülések. A követelésállományt 0,2 millió forinttal növelte az érintett adóskörben 2000. évben indult két felszámolás bírósághoz befizetett regisztrációs díja.

- Az Országgyűlés az 1999. évi zárszámadási törvényben mentesítette az Észak-magyar Téglaipari Rt.-t a 72,5 millió forintos állami kölcsön tartozásának megfizetése alól.

A 17. §-hoz

A társadalombiztosítási igazgatási szervek által folyósított, de nem a társadalombiztosítás pénzügyi alapjait terhelő pénzbeli ellátások fedezetének elszámolását, a társadalombiztosítás pénzügyi alapjai 2000. évi költségvetésének végrehajtásáról szóló törvényben meghatározott összegekben tartalmazza a törvény.

A 18. §-hoz

A költségvetési törvény 29. §-ának (6) bekezdése előírja, hogy a költségvetés végrehajtásáról szóló beszámoláskor rendelkezni kell a hiány végleges rendezéséről. A törvény az előírtak alapján tartalmazza a társadalombiztosítás pénzügyi alapjainál rendezendő hiányok összegét.

A 19. §-hoz

A korengedményes nyugdíjkifizetésekkel kapcsolatos tartozások megtérítéséről történik rendelkezés.

A 20. §-hoz

Az Országgyűlés a 2000. évi gazdasági növekedés miatt a 2000. évben keletkezett többletbevétel 2333/2000.(XII. 19.) Korm. határozat szerinti, Kormány általi felhasználását hagyja jóvá.

A 21. §-hoz

1999-ben és 2000-ben az agrár-reorganizációs program kamatterheinek, valamint a nem biztosítható elemi károk mérséklésére fordítható, ÁPV Rt. által biztosított források nem kerültek teljes egészükben felhasználásra. Ezek un. maradványösszegének további felhasználhatóságáról rendelkezik a paragrafus.

A 22. §-hoz

A MÁV Rt. likviditási helyzetére és az állandósult fejlesztési forráshiányra tekintettel szükséges a társaság adósságállománya egy részének az államadósság terhére történő átvállalása. Az átvállalásra javasolt, együttesen - várhatóan - 62 960 millió forint összegű hiteleket állami kezesség mellett vette fel a MÁV Rt., így az adósság átvállalásával egyidejűleg a központi költségvetés mentesül a valószínűsíthető kezességbeváltási kötelezettség alól. A hitelek átvállalása a pénzforgalmat nem érinti, csak a központi költségvetés adósságállományát növeli. A MÁV a Magyar Állammal szembeni 766 millió forint összegű hitel visszafizetése alól is mentesül.

A MÁV Rt. alaptevékenysége ellátását szolgáló tárgyi eszközök és informatikai rendszerek biztosítása az elmúlt években idegen források felvételével volt lehetséges. Ezen hitelszerződések mögött állami kezességvállalás volt a biztosíték. Az Európai Gördülőanyag Finanszírozási Társaságtól (Eurofima Társaság) felvett hitelekből az alaptevékenység ellátását szolgáló 1151 db vasúti jármű (410 db teherkocsi, 163 db személykocsi, 277 db motorkocsi, 135 db villamos- és 166 db dízelmozdony) felújítása történt meg. Az EUROFIMA-hitelekből megvalósított beruházásoknak, felújításoknak köszönhetően a MÁV Rt. jelentős költség-megtakarítást ért el, részben az üzemanyag-megtakarítás, részben a karbantartás-felújítási igény csökkenése révén. A 20,0 milliárd forint forgóeszközpótló hitel a működési veszteség részbeni finanszírozását szolgálta. A MÁV Rt. pénzügyi konszolidálásának megalapozásához, valamint a 2002. évi működés ellehetetlenülésének elkerülése érdekében szükséges az ezen szerződésekből eredő kötelezettségvállalás terhétől a MÁV Rt.-t mentesíteni. A működés relatív egyensúlyának megtartása, a MÁV Rt. - EBRD és a Magyar Köztársaság - EIB hitelszerződésekben lévő előírt mutatók közelítése, valamint a MÁV Rt. mérleg forrásoldal elfogadható összetételének biztosítása érdekében szükséges a beruházásokra felvett hosszú és középlejáratú hitelekből, illetve forgóeszközpótló hitelekből 63,7 milliárd forint (2000. december 31-i MNB devizaárfolyamon) nagyságrendű hitelállomány adósságszolgálatának állam általi átvállalása 2002. január 1-jével.

A MÁV Rt. adóssága túlzott növekedésének (a további adósság-átvállalásoknak) a megelőzése, gazdálkodási fegyelmének javítása érdekében célszerű a társaság forrásbevonásait felügyeleti ellenőrzés alá helyezni. A likviditási hitel mértéke (3 milliárd forint) feletti felvétel csak a tulajdonosi jogokat gyakorló közlekedési és vízügyi miniszter, illetve a pénzügyminiszter engedélyével lehetséges.

A 23. §-hoz

A GySEV Rt alaptevékenysége ellátását szolgáló 9 db vasúti személykocsi, 5 db villamos mozdony felújítása, valamint 9 db M44. dízelmozdony remotorizációja a MÁV Rt. kezességvállalás mellett idegen források felvételével volt lehetséges.

Az EUROFIMA Európai Gördülőanyag Finanszírozási Társaságtól felvett hitelből megvalósított beruházásoknak, felújításoknak, a remotorizációnak köszönhetően a GySEV Rt. jelentős költség-megtakarítást ért el részben az üzemanyagok megtakarítása, részben a járművek karbantartásának, felújításának csökkentése révén. A költségek csökkentése növeli ugyan a saját tőkét, de a hitel fedezetére a társaságnál nem képződik elegendő saját forrás. A GySEV Rt. vasúti tevékenységének pénzügyi konszolidálásához, valamint a 2002. évi gazdálkodás javítása érdekében szükséges ezen szerződésekből eredő kötelezettségvállalás terhétől a GySEV Rt-t mentesíteni.

A működés relatív egyensúlyának megtartása, valamint a GySEV Rt mérleg forrásoldal elfogadható összetételének biztosítása érdekében szükséges a beruházásokra felvett (mellékelt) hosszú és középlejáratú hitelekből, a tulajdonosi részaránynak megfelelő 977 millió forint (2000. december 31-i MNB devizaárfolyamon) nagyságrendű hitelállomány adósságszolgálatának állam általi átvállalása 2002. január 1-jével.

A 24. §-hoz

Az Országos Takarékszövetkezeti Intézményvédelmi Alap (OTIVA) az államtól kapott hitel döntő részét szövetkezeti részjegyként jegyezve adta tovább stabilitási gondokkal küzdő takarékszövetkezeteknek. 1997-től a Hitelintézetekről és a pénzügyi vállalkozásokról szóló törvény (1996. évi CXII. törvény) megjelenésével, valamint a Számviteli törvény (2000. évi C. törvény) módosítását követően a takarékszövetkezeteknek olyan, az EU konformitás igényét is kielégítő veszteségrendezést kell végrehajtaniuk, amelynek következményeként az OTIVA-részjegyek leértékelődnek, így jelentősen csökken az állammal szembeni tartozás fedezete. Az állam és az OTIVA között megkötött konszolidációs szerződés értelmében pedig az OTIVA a hiteltartozásáért kizárólag a konszolidációval kapcsolatos - tehát leértékelődött - bevételeivel tartozik helytállni.

Az Országgyűlés elengedte továbbá a Postabank és Takarékpénztár Rt., az ALTEK Kft., a Magyar Televízió, továbbá három megyei kereskedelmi és iparkamara köztartozását.

A 25. §-hoz

A sportszervezetek köztartozás-rendezésének programja 1999-ben indult, a sportszervezetek köztartozásainak rendezéséről szóló 1042/1998. (IV. 1.) Korm. határozat hatálybalépését követően.

Ennek keretében 157 sportszervezettel került sor a megállapodás aláírására, amelynek során a költségvetés vállalta, hogy az 1997. december 31-ig felhalmozott köztartozások tőketörlesztését öt éven keresztül, egy összegben átvállalja. A köztartozások rendezésére azért volt ismételten szükség, mert 1998-ra az érintett sportszervezetek mintegy tízmilliárd forintnyi köztartozás-állományt halmoztak fel, amelynek kb. a fele, ötmilliárd forint volt a tőkerész. Mivel az akkori jogszabályok nem tették lehetővé a sportszervezetekkel szemben a csőd- vagy felszámolási eljárás lefolytatását, ezért ez volt az egyetlen lehetőség arra, hogy az állam konszolidálja a helyzetet.

A sportról szóló 2000. évi CXLV. törvény elfogadásával 2001. január 1-jétől már csőd- és felszámolási eljárás is lefolytatható sportegyesületekkel szemben, így megvan a jogi eszköz a köztartozások felhalmozásának megakadályozására.

A sporttörvénynek a már említett módosításával megteremtődött a lehetőség arra, hogy további köztartozások már jelentős mértékben ne tudjanak felhalmozódni a magyar sporttársadalomban, ugyanis ezen sportegyesületekkel szemben az idei évben már megindítható a csődeljárás.

A 26. §-hoz

Az államháztartásról szóló 1992. évi XXXVIII. törvény 14. §-a kimondja, hogy tartozásokat elengedni, átvállalni csak előirányzattal megtervezve lehet, a § ez alól a törvényi előírás alól ad felmentést.

III. A szerencsejáték szervezéséről szóló 1991. évi XXXIV. törvény módosítása

A 27. § (1) bekezdéshez

A törvény a távközlési eszközök és rendszerek által történő szerencsejáték szervezői tevékenység szabályait tartalmazza, s alapvetően a hatályos szabályozás hiányosságát pótolja a speciális szabályok megfogalmazásával. Alapkoncepciója az, hogy a távközlési eszközök és rendszerek által szervezett szerencsejátékokat az SZF engedélyéhez köti.

A (2) bekezdéshez

A távközlési eszközök és rendszerek által történő speciális szerencsejáték szervezői jellege indokolja, hogy a játékengedély törvényben foglalt általános feltételein túl a szervezőknek egyéb - elsősorban a játékosok személyiségi jogai és adatai védelme érdekében - feltételeket is teljesíteniük kell a tevékenység engedélyezéséhez.

A (3)-(4) bekezdéshez

A joker játék fogalmának újrafogalmazása lehetővé teszi, hogy az állami játékszervező a joker játékot önállóan vagy bármely más szerencsejátékkal összekapcsolva szervezze. Erre korábban csak a totó és lottó játék esetében volt mód.

Az (5) bekezdéshez

A törvény rögzíti a játékkaszinó távközlési eszközök és rendszerek útján történő üzemeltetésének általános tilalmát.

A (6) bekezdéshez

A törvény lehetővé teszi, hogy az ez irányú kormányzati döntésekhez, a gazdasági változásokhoz, a nemzetközi hatásokhoz rugalmasan igazodjon a lóversenyfogadás szervezésére jogosult szervezői kör.

A (7)-(8) bekezdéshez

A törvény megszünteti a hatályos szabályozás ellentmondásosságát, a totalizatőri rendszerű fogadásokra vonatkozó előírások módosításával. Ezáltal alkalmazhatóvá válnak a gyakorlatban jelenleg is érvényesülő, a totalizatőri rendszerű fogadás lényegéből adódó halmozódási szabályok, a sorsolásos játékokhoz hasonló tartalommal.

A (9) bekezdéshez

A törvény kiveszi a nemzetközi lóversenyekre történő fogadásokat a játékadó-mentesség alól, a játékadó-mentesség csak a hazai totalizatőri rendszerű agár- és lóversenyfogadásra vonatkozik.

A (10) bekezdéshez

Az értelmező rendelkezések meghatározott pontjainak módosítása a törvényben foglalt új szabályok miatt vált szükségessé.

Az új játékok megjelenése a lottójáték fogalmának korszerűsítését indokolja.

A módosítás a törvény hatályát a távközlési eszközök és rendszerek útján történő szervezésre is kiterjesztette, ezért szükséges e fogalom értelmező meghatározása.

A fogyasztási adóról és a fogyasztói árkiegészítésről szóló 1991. évi LXXVIII. törvény módosítása

A 28. §-hoz

A Budapesti Közlekedési Szövetség több év óta tartó előkészítése a Szövetség tevékenységének megindulását eredményezi, ezért a fogyasztási adóról és a fogyasztói árkiegészítésről szóló 1991. évi LXXVIII. törvény hatályának 2002. január 1-jétől a Szövetségre történő kiterjesztése is indokolttá válik.

Az államháztartásról szóló 1992. évi XXXVIII. törvény módosítása

A 29. §-hoz

Az (1) bekezdéshez

A folyó költségvetési tételek kiegészítését az új jegybanktörvénnyel való összhang megteremtése indokolja.

A (2) bekezdéshez

A költségvetési hiány finanszírozásának felelőssége az Áht. alapján a pénzügyminiszteré. A finanszírozás módjának előzetes törvényi megállapítása a gyakorlatban formális a forrásbevonási műveletek pénzpiacoktól való függése miatt, így szükségtelen az erre vonatkozó rendelkezés fenntartása.

A jegybanktörvény hivatkozott rendelkezései megváltoztatják a központi költségvetés és a jegybank közötti elszámolás elemeit. A jegybanktörvény és az Áht. közötti összhang megteremtése miatt szükséges a finanszírozási célú pénzügyi műveletek kibővítése a (3) bekezdésben.

Az új (4) és (5) bekezdések tartalmi változást nem jelentenek, csak a törvény szövegének egyszerűbb értelmezése érdekében javasoljuk elkülöníteni a kibővült felsorolástól.

A (3) bekezdéshez

A 8/A. § kapcsán említett új jegybanktörvény indokolja a javasolt módosítást.

A (4) és (8) bekezdéshez

A módosításra az egykori Fővárosi Területi Államháztartási és Közigazgatási Információs Szolgálat területi államháztartási hivatallá történő átalakulása miatt van szükség.

Az (5) bekezdéshez

A Magyar Nemzeti Bankról szóló 2001. évi LVIII. törvény tartalmazza az ÁKK Rt. pénzforgalmi számláját, így szükséges, hogy a két törvény összhangba kerüljön.

A (7) bekezdés bevezetésének oka szintén a törvényi összhang megteremtése.

A (6) bekezdéshez

A létrejövő Magyar Államkincstár Rt. számára szükséges meghatározni, hogy a társaság a jegybanknál vezeti a pénzforgalmi számláját.

A (7) bekezdéshez

A Kölcsönök előirányzat-csoporton megjelenő előirányzatok módosítására a törvény nem tartalmaz előírást. Ebből adódóan szükséges e lehetőség megteremtése azzal a feltétellel, hogy ezen előirányzat terhére a személyi juttatások előirányzata nem növelhető.

A (9)-(10) és (15) bekezdéshez

A helyi önkormányzatok gazdálkodásának ellenőrzése az Ötv. alapján az Állami Számvevőszék feladata. Ebben továbbra sincs változás. Indokolt azonban, hogy a központi költségvetésből és az államháztartás más alrendszereiből származó helyi önkormányzati támogatások igénybevételének és elszámolásának felülvizsgálatában a Kormány - az Államháztartási Hivatal (ÁHH) és a területi államháztartási hivatalok (TÁH-ok) útján - szerepet vállaljon. Ezzel az Állami Számvevőszék hatásköre nem szűkül, de lehetővé válik, hogy az Állami Számvevőszék a bővülő kapacitását is felhasználva első helyen az önkormányzatok átfogó ellenőrzésére koncentráljon. Az államháztartási hivatalok e feladata lényegében hasonló lesz az adóhatóság általános - önkormányzati körben is végzett - ellenőrzéséhez.

Az Áht. javasolt 64-64/E. §-ai a központi költségvetésből származó helyi önkormányzati támogatások igénybevételének és elszámolásának felülvizsgálati rendszerét vezetik be, amely feladat megvalósítását a közigazgatás továbbfejlesztésének 2001-2002. évekre szóló feladattervéről szóló 1057/2001. (VI. 21.) Korm. határozat, valamint a 2093/2001. (IV. 30.) Korm. határozat tűzte ki 2001. augusztus 31-ei határidővel.

A határozatok kimondják, hogy az államháztartási törvény felülvizsgálatával összhangban a központi költségvetésből és az államháztartás más alrendszereiből származó helyi önkormányzati támogatások igénybevételének és elszámolásának előzetes felülvizsgálatára vonatkozó modellt és az ahhoz kapcsolódó jogszabályok tervezetét ki kell dolgozni.

Cél a „közpénzek” jogosulatlan igénybevételének megelőzése, valamint az önkormányzatok érdekeinek védelme. Az önkormányzatok csak a jogszabályi feltételek teljesülése esetén vehessék igénybe a költségvetési pénzeszközöket, valamint azok felhasználásáról elszámoltathatók legyenek, ha a támogatásokat céljelleggel kapták. Ugyanakkor bővüljön az önkormányzatok lehetősége a normatív hozzájárulásoknál az évközi módosításokkal a kamatfizetések elkerülésére, továbbá pótigénylést is benyújthassanak.

A törvény szerint a TÁH-ok a támogatások igénybevételét és az azokkal történő elszámolást előzetesen, szabályszerűségi szempontból vizsgálják felül.

Év közben a TÁH az igénybejelentések és évközi igénymódosítások megalapozottságát figyeli. Felülvizsgálatának alapja a rendelkezésére álló törzskönyvi nyilvántartáshoz kapcsolódó adatbázis. Vélelmezett jogosulatlanság vagy alátervezés esetén felhívja az önkormányzatot adatszolgáltatása módosítására.

Év végén a TÁH felülvizsgálja az önkormányzatok elszámolását. Eltérés esetén - az államigazgatási eljárás általános szabályairól szóló 1957. évi IV. törvény rendelkezéseihez illeszkedően - határozatban állapítja meg az önkormányzat többletjogosultságát, illetve a kamattal növelt visszafizetési kötelezettségét. Az önkormányzat az elsőfokú határozat ellen fellebbezhet a másodfokon eljáró ÁHH-hoz. A másodfokú határozat végrehajthatóvá válik, amellyel szemben az önkormányzat jogszabálysértés esetén a bírósághoz fordulhat.

A felülvizsgálati rendszer bevezetéséhez kapcsolódóan figyelmet érdemelnek még az önkormányzati gazdálkodást segítő, valamint a központi költségvetést védő következő rendszerbeli módosulások:

- a normatív támogatások igénylésének módosítási lehetőségei bővülnek. Évközi igénymódosításra - lemondásra, illetve pótigényre - július 31-én, míg újabb lemondásra április 30-a mellett október 15-én is nyílik lehetőség,

- újraszabályozásra kerül a helyi önkormányzat által az állami támogatások jogtalan igénybevétele esetén fizetendő igénybevételi és késedelmi kamatok rendszere, amely ösztönzi az önkormányzatokat az őket meg nem illető állami támogatásokról való lemondására.

A (11) bekezdéshez

A 86/I. § új (6) bekezdéssel történő kiegészítése alapján a járulékfizetők érdekeire tekintettel az Alap terhére a működési költségvetés kivételével nem hozható létre non-profit szervezet, illetve gazdasági társaságban érdekeltség nem szerezhető.

A (12) és (18) bekezdéshez

Az Áhh. a kincstári számláról előlege folyósít azokra az EU előcsatlakozási projektekre (PHARE, ISPA, SAPARD), amelyeknek a folyósítása az ütemezéshez képest késik.

A (13)-(14) bekezdéshez

Jogszabályi változások nyomán kibővültek az ÁKK Rt. feladatai, amelyet szükséges az Áht-ban is átvezetni.

Az ÁKK Rt. által államilag garantált hitelviszonyt megtestesítő értékpapírok kezelésének esetében módosítani kell a (3) bekezdésben meghatározott feladatot.

A (16)-(17) bekezdéshez

Felhatalmazási rendelkezéseket tartalmaz.

A Magyar Köztársaság 2001. és 2002. évi költségvetéséről szóló 2000. évi CXXXIII. törvény módosítása

A 30. §-hoz

Az (1) bekezdéshez

A többletbevételeknek és többletkiadásoknak megfelelően változnak a kiadási és bevételi főösszegek.

A (2) és (4) bekezdéshez

Az (3) bekezdés a) pontjában foglalt rendelkezés pontosítás. A támogatható „jogintézmény” fogalom helyett a szükségessé váló „kormányzati intézkedések kiadásai”-ra történő módosítás pontosabban fejezi ki az előirányzat felhasználásának célját.

A köztisztviselők jogállásáról szóló törvénnyel együtt módosult az országgyűlési képviselők tiszteletdíjáról, költségtérítéséről és kedvezményeiről szóló 1990. évi LVI. törvény, mely megváltoztatta a pártok képviselőcsoportjainak munkáját segítő köztisztviselőkre vonatkozó szabályokat.

A SZEF az infláció növekedése miatt szükségesnek tartja, hogy a kormánnyal kötött megállapodástól eltérően ne 2002. évben, hanem már az idén kereset-kiegészítésre kerüljön sor. A számítások szerint a közszféra egészére vonatkozóan az éves átlagkereset-növekmény jelentősen meghaladja az inflációs ráta, valamint a GDP növekedés felének megfelelő mértéket. Ezzel együtt egyes területeken az elvárt növekedés nem valósul meg, melynek fedezetére szolgál az új céltartalék-előirányzat.

A (3) bekezdéshez

A Nemzeti Földalap működéséhez szükséges, hogy a földvásárlásra és annak előkészítésére megfelelő rendszer kerüljön kialakításra.

Az (5) bekezdéshez

Az ÁPV Rt. a tervezettől elmaradó értékesítési tevékenysége és bevétele következtében nem tudja teljesíteni előirányzott kiadásait. Tekintettel a társaság pénzügyi helyzetére a tulajdonos Magyar Állam eltekint a központi költségvetés befizetendő osztalék teljesítésétől.

Az ÁPV Rt.-nek pénzügyi nehézségei ellenére is - a Kormány döntése alapján - végre kell hajtania több projektet. Ezek közül az alábbiakhoz a központi költségvetés forrást biztosít együttesen 44,1 milliárd forint értékben. A költségvetésből biztosítandó tartalékfeltöltés felhasználási céljai a következők:

- MVM Rt. tőkeemelése: 22 milliárd forint,

- MALÉV Rt. tőkeemelése: 9,2 milliárd forint,

- önkormányzati gázközmű kötelezettségek többletigénye: 3 milliárd forint,

- agrárvállalkozásoknak nyújtott forráskiegészítés: 2,5 milliárd forint,

- Millenniumi Park projekt: 2,4 milliárd forint,

- a volt Divatcsarnok budapesti épületének megvásárlása: 1,5 milliárd forint,

- a debreceni egyetem templom épületének megvásárlása: 1 milliárd forint,

- a Szabadság tér 10-11. számú ingatlan megvásárlása: 1,5 milliárd forint,

- sípályaépítés: 1 milliárd forint.

A (6) bekezdéshez

A Magyar Gazdakörök és Gazdaszövetkezetek Szövetsége tervezési-statisztikai régiónként legfeljebb 500 m2 alapterületű ingatlant kapnak kezelésbe vagy tulajdonba.

A (7) bekezdéshez

Az ISM kezelésében lévő kincstári vagyon értékesítéséből származó bevétel kizárólag állami vagy önkormányzati tulajdonú sportlétesítmények fejlesztésére valamint sportcélú ingatlanok vásárlására használható fel.

A (8) bekezdéshez

A módosítás leírja azokat az elszámolási szabályokat, amelyek a Fővárosi Önkormányzattól átvett kerületi pénzeszközökre vonatkoznak.

A (9) bekezdéshez

A törvény a Kormány által a 2001. évben újonnan vállalható egyedi kezességek összeghatárát emeli fel a kiadási főösszeg 3%-ára. Az emelést a már meghozott döntések nagyságrendje és az ismert további - nemzeti érdeket szolgáló - beruházási igények indokolják.

A (10) bekezdéshez

A Magyar Fejlesztési Bank Részvénytársaságról szóló 2001. évi XX. törvény 5. §-a (1)-(4) bekezdései és a 2001. és 2002. évi költségvetési törvény összhangba hozása indokolja a vonatkozó kiegészítést és módosítást.

A (11) bekezdéshez

A költségvetési törvényben megállapított kereteket az Eximbank hitelkihelyezéseinek tervezett növekedéséhez szükséges források kedvező kondíciókkal történő megteremtése indokolja. A módosítás nem jelent közvetlen tényleges költségvetési többletkiadást.

A (12) bekezdéshez

Módosul a Hitelgarancia Rt. által vállalható kezességek mértéke.

A (13) bekezdéshez

Módosítani szükséges a diákhitelrendszert támogató állami kezességvállalásról szóló előírást. A költségvetési törvény jelenlegi rendelkezése a felsőoktatásban tanuló hallgatók által felveendő hitelek garantálására hatalmazza fel a Kormányt. Ezzel szemben célszerűbb a diákhitelrendszernél a hallgatóknak hitelt folyósító Diákhitel Központ Rt. forrásbevonásáért történő helytállás.

A (14) bekezdéshez

Miután az Országgyűlés 2000. december 19-én fogadta el a költségvetési törvényt, a többször prolongált hitelek jellemző lejárata 2000. szeptember-október volt, a kezességérvényesítés eljárási rendje közel száz napot igényelt, ezért a beváltások a 2001. január 1-jei határnapot követően is jelentkeztek.

A (15) bekezdéshez

Külön módosítás nélkül is eltérhet az előirányzattól az átadásra nem került egyházi ingatlanok utáni járadék.

A (16) bekezdéshez

Az APEH személyi ösztönzését a tárgyév november 25-éig teljes összegben ki kell fizetni, ha a bevételi előirányzatok azideig 89%-ban teljesülnek.

A (17) bekezdéshez

Az APEH-nek már korábban megadott anyagi ösztönzést kapja meg most a VPOP is.

A (18)-(19) bekezdéshez

A többletbevételeknek és többletkiadásoknak megfelelően változnak a kiadási és bevételi főösszegek.

A (20) bekezdéshez

A Magyar Köztársaság 2001. és 2002. évi költségvetéséről szóló 2000. évi CXXXIII. törvény ezen módosításával lehetővé válik, hogy a gyógyszertárak finanszírozási előlegben részesüljenek 2002-ben.

A (21) bekezdéshez

Az egészségügyi intézményeknél foglalkoztatottak munkahelyi pótlékára az E. Alap megfelelő jogcíme 1,3 milliárd forinttal túltejesülhet.

A (22)-(23) bekezdéshez

Felhatalmazás szükséges a Kormány részére, hogy az alapellátásban működő vállalkozások részére az eszközhasználati térítés nyújtásának részleteit rendeletben szabályozza.

A (24) bekezdéshez

Az iker-motorkocsik beszerzése elősegíti a MÁV Rt. személyszállítási járműparkjának korszerűsítését, ezáltal a szolgáltatás minőségének a javítását is. Kis fogyasztású, kényelmes, a korábbiaknál komfortosabb járművek (ún. sínbuszok) üzembeállítása kezdődhet meg. A két év alatt mintegy 100 millió USD összegű beszerzésnek a költségvetésre nézve nincs egyenlegrontó hatása. A beszerzés lebonyolítása érdekében a MÁV Rt.-t szükséges volt mentesíteni az orosz államadósság eladásának új feltételeiről szóló 1114/1997. (XI. 12.) Korm. határozat 4. pontjában rögzített fizetési kötelezettségek alól (bankgarancia-nyitás, pénzügyi teljesítés, kamatfizetési kötelezettség, stb.). Ezt a felmentést a 2200/2001. (VIII. 8.) Korm. határozat tartalmazza. A MÁV Rt. a kapott támogatást soron kívül visszafizeti a központi költségvetésbe.

Felhatalmazást kap a gazdasági miniszter, hogy a Széchenyi Terv lakáscélú pályázatainak finanszírozása céljából átcsoportosítsa egymás között a bérlakásprogram és az energia megtakarítási program előirányzatait.

Felhatalmazást kap a Kormány, hogy a Millenniumi Városközpont Kulturális Tömb megvalósításához és működtetéséhez 52 milliárd forint összegig kézfizető kezességet vállaljon.

A 31. §-hoz

Az (1) bekezdéshez

A központi költségvetés módosuló bevételeinek és kiadásainak átvezetése az 1. számú mellékletben.

A (2)-(3) bekezdéshez

A Társadalombiztosítás módosuló bevételeinek és kiadásainak átvezetése a 20-21. számú mellékletekben.

A sportról szóló 2000. évi CXLV. törvény módosítása

A 32. §-hoz

A módosítás célja, hogy az állami tulajdoni jogokat gyakorló intézmény csak az ifjúsági és sportminiszter hozzájárulásával adhasson támogatást szervezeteknek.

VEGYES ÉS ZÁRÓ RENDELKEZÉSEK

A 33. §-hoz

Hatálybalépésről rendelkezik.

A 34. §-hoz

Hatályon kívül helyező rendelkezések.

A 35. §-hoz

A turisztikai hozzájárulás fizetési kötelezettség 2002. január 1-jétől megszűnik, ezért az erre vonatkozó törvényi előírások hatályukat vesztik. 2002. január 1-jét követően keletkező adóalapok után tehát nem keletkeznek ilyen jogcímen fizetési kötelezettségek. Azok az adózók azonban, amelyek a naptári évtől eltérő üzleti évet választottak az adóévük lezárását követően az adózás rendjéről szóló 1990. évi XCI. törvény előírásai szerint a 2001-ben megkezdett adóév után a hozzájárulást a hatályon kívül helyezés után vallják be és fizetik meg.

A 36. §-hoz

A Kormány 2001. évben csak törvényi felhatalmazással dönthet a 2000. évi kezesi források elosztásáról.

A 37. §-hoz

A Magyar Köztársaság 2001. és 2002. évi költségvetéséről szóló 2000. évi CXXXIII. törvény ezen módosítása biztosítja az OEP támogatást, amely lehetővé teszi az MH egészségügyi intézményeinek finanszírozását.

A 38. §-hoz

Téves hivatkozás javítása.

A 39. §-hoz

A szerencsejáték szervezéséről szóló 1991. évi XXXIV. törvény módosításával kapcsolatos szövegpontosítás.

A 40. §-hoz

A Nemzetbiztonsági Kabinet döntése értelmében az MH Egészségügyi Intézményei 2001. július 1-jétől továbbra is költségvetési szervként működnek tovább, így a költségvetési törvény szöveges indokolásában megjelenített Közhasznú Társasági forma nem jön létre. A Kht.-vá történő átalakítás elmaradása következtében 2001. II. félévére a tárcánál jelentős forráshiány indukálódik.

Az egyházi tulajdon-kisajátítások következtében a debreceni egyetem könyvtárát az egyetem melletti református templom épületében alakította ki. Az ÁPV Rt. tartalékfeltöltésével lehetőség nyílik az egyetemtől a templom épületének megvásárlására. Így az egyetem új könyvtári épület felépítését kezdheti meg, a templom-épület pedig a Magyar Református Egyháznak történő visszajuttatásával visszanyerheti eredeti rendeltetését.

Az Amerikai Egyesült Államok budapesti követségének tulajdonában lévő Táncsics M. utcai ingatlan műemléki jelentősége indokolja az épület kincstári vagyoni körbe kerülését. A Táncsics M. utcai ingatlan megszerzéséhez követségi épület céljára megfelelő ingatlant kíván a Magyar Állam felajánlani csereként. Ezért az ÁPV Rt. megvásárolja a Szabadság tér 10-11. számú ingatlant az MNB-től és átadja a KVI-nek.

A Kormány a volt Divatcsarnok budapesti épületét kormányzati informatikai célokra kívánja felhasználni.

A 41. §-hoz

E törvény rendelkezik a sportszervezetek adósságának állam általi átvállalásáról, ezért a költségvetésben e célra 2001-re jóváhagyott előirányzatnak törlése szükséges.

A 42. §-hoz

E § értelmében a fegyveres szervek hivatásos állományú tagjai 2002. január 1-jétől megkapják a köztisztviselők jogállásáról szóló törvény 2001. június 1-jén hatályba lépett módosítása szerinti megemelt illetményeket, még a köztisztviselők illetménytáblája változatlan marad.