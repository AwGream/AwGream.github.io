1999. évi CV. törvény indokolása

a Magyar Köztársaság 1998. évi költségvetésének végrehajtásáról

-----STARTING---POINT---ALTALANOS---

ÁLTALÁNOS INDOKOLÁS

I. A nemzetgazdaság 1998. évi helyzete

1. Összefoglaló értékelés

1998-ban a gazdasági növekedés a vártat is meghaladóan tovább gyorsult. A GDP 5,1%-os bővülését 16%-os export, 11%-os beruházási növekedés és már 3-4%-os fogyasztásemelkedés vonta maga után. Az export húzóereje még mindig meghatározó maradt, de az évközi folyamatokból már látható lett, hogy a fő piacainkon kirajzolódó konjunktúra-lanyhulással, illetőleg az exportbővülésben meghatározó szerepet játszó külföldi érdekeltségű nagyvállalkozások eddigi, viharos gyorsaságú kínálati felfutásának mérséklődésével ez a dinamika csökkent. Erősödött azonban a belföldi kereslet növekedésgeneráló hatása, amiben - jelezve a növekedés tartósságát - a beruházás-bővülés dominált. A fogyasztás emelkedése is alapvetően megfelelt a piaci követelményeknek. (Ennek lehetőségét a termelékenység - szorosabb értelemben pedig döntően a nemzetközi versenyben résztvevő, főleg a feldolgozóipari szektorok teljesítményeinek - javulása teremtette meg, de már szerényen növekvő foglalkoztatás mellett.)

A versenyképesség további erősödését lehetővé tette, hogy a vállalkozások profitstabilitása tovább javult, felhalmozási saját forrásaik gyorsabban nőttek a GDP-nél.

Az egyensúlyi jellemzők az 1998. évi program készítésekor feltételezettnél összetettebb, differenciáltabban értékelhető képet mutatnak. Az államháztartás nem fékezte a piacon determinált versenyképes növekedési folyamatot, keresleti hatásai lényegében a tervezett kereteken belül maradtak. Tovább enyhült az államháztartási centralizáció. A magyar pénzügyi rendszer állta a nemzetközi pénz- és tőkepiaci válság őszi viharait, amelyek néhány hónapig különbségtétel nélkül sújtották a már az uniós csatlakozásra készülő közép-európai országokat, így hazánkat is. A tőke menekülése átmenetinek bizonyult, a forint árfolyama újra erősödni kezdett, a kamatok visszatértek a korábbi, csökkenő trendhez, sikerült megtartani a megtakarítási hajlandóságot, ugyanakkor bővülő nettó hitelfelvételi pozíciót biztosítani a vállalkozások számára is.

A folyó fizetési mérleg passzívuma a vártnál nagyobb (2,3 milliárd dollár) volt, ami részben a profitrepatriálás megnövekedésével függ össze (ezt kisebb részben lehet átmeneti, a külső konjunktúra alakulására és a pénzpiaci helyzetre visszavezetni); részben a prognosztizáltnál kedvezőtlenebb nettó exportpozíciót tükröz (az import lassulása késleltetve követi az exportét, amiben a magasabb belföldi felhasználás is szerepet játszik).

Folytatódott az infláció ütemének csökkenése. Az évi átlagban 14,3%-os (trendjében meredekebben mérséklődő: decembertől tizenkét hónapra visszatekintve már csak 10,3%-os) ütem ebben az évtizedben a legalacsonyabb volt. Ehhez a világpiaci árak mérséklődése (illetőleg a cserearányjavulás) és a körültekintő pénzügypolitika egyaránt kedvező feltételt jelentett. Az inflációs várakozások jelentősen mérséklődtek.

2. Részletes elemzés

2.1 Nemzetközi környezet

Az elmúlt évben - ellentétben az előzőekkel - a világgazdaságban a kedvezőtlen tendenciák domináltak. Több helyen válsággócok alakultak ki, megkezdődött a konjunktúra lanyhulása. A legfontosabb mozzanatok a következők voltak:

A növekedési ütem mérséklődött az előző évihez képest a világ egészében csakúgy (4-ről 2%-ra), mint az OECD régióban (3,2-ről 2,2%-ra). Japán növekedési üteme egyenesen negatívba váltott (-2,6). Ennek megfelelően a világkereskedelem bővülése is visszaesett az 1997. évi 9,8-ról 4,6%-ra.

A kelet-ázsiai térségben bekövetkezett és Oroszországban, majd Latin-Amerikában folytatódott a válság, amely a világ más tőke- és pénzpiacait is megrázkódtatta, és amely az egész világgazdaságra hatást gyakorolt - természetesen annak különböző részeire különböző mértékben.

A nyersanyag árak drasztikusan csökkentek.

A számunkra legfontosabb régió, az EU tartani tudta a korábbi ütemet, sőt az valamelyest növekedett is (1997: 2,5%, 1998: 2,9%). Az importvolumen növekedési üteme viszont némileg mérséklődött.

A világ pénz- és tőkepiacain - ezen belül a közvetlen környezetünkben lévő orosz piacon - jelentkező kedvezőtlen fejlemények elsősorban 1998. augusztusában és szeptemberében erőteljesen érintették a közép-európai országokat, így Magyarországot is. Ebben az időszakban a tőzsdei cégek részvényei nyomott áron cseréltek gazdát, a tartós befektetők érdeklődése lanyhult, a profitkivonás felerősödött, megnehezedett a nemzeti valuta árfolyamának védelme. Emellett az orosz gazdaság fizetőképtelensége miatt betervezett, sőt már legyártott exporttételek estek ki.

Ugyanakkor a magyar gazdaság egészére az említett válságjelenségek - a magyar gazdaság megfelelő fundamentumai, illetve a válságövezeteknek a magyar külkereskedelemben játszott csekély súlya következtében - közvetlen, erőteljes hatással nem voltak.

2.2 Államháztartás

Az államháztartás 1998. évi helyzete és makrogazdasági szerepvállalása megfelel a tervezettnek. Az előirányzottnál gyorsabban nőttek mind az elsődleges bevételek, mind az elsődleges kiadások. A gyorsabb bevétel-növekedés alapvetően a GDP vártnál magasabb ütemével magyarázható. Az újraelosztás a gazdálkodási szféra számára változott kedvezőbben. (Ez utóbbival szemben a nettó elvonás relatív értelemben mérséklődött, míg a lakosságé a GDP növekedésével maradt arányos.)

Az év végén rendkívüli intézkedést igényelt a Postabank és az MFB Rt. pénzügyi helyzetének rendezése, valamint az ÁPV Rt. tartalékainak feltöltése. Ennek közel 220,0 milliárd forintos értéke a GDP 2,1%-ával statisztikailag 6,5%-ra emelte a hiányt. Makrogazdasági szempontból ugyanakkor elmondható, hogy az intézkedés a korábbi években végbement tőkeveszteségeket pótolta, és az államháztartás 1998-as makrokeresletét nem növelte.

Az államháztartás tervezettnek megfelelő általános helyzete az államháztartási alrendszerek egymást kiegyenlítő pozíciójának eredője. A gazdaság vártnál jobb teljesítménye következtében a központi költségvetésben többletbevételek realizálódtak és ezek ellensúlyozzák ki a Társadalombiztosítási Alapok, valamint a helyi önkormányzatok előirányzottnál nagyobb hiányát.

Előzetes adatok szerint a központi költségvetés bruttó adóssága a GDP 60,2%-át tette ki 1998 végén a Postabankkal kapcsolatos adósságteher növekedést is figyelembe véve. Az 1997. év végi közel 63%-ról a csökkenés jelentős, az ország jó úton halad az Európai Unión belül érvényes követelmények teljesítése felé is.

A magyar állampapírpiac 1998-ban jelentős fejlődésen ment keresztül. Ebben az évben jutott el odáig, hogy a nyár elejére már a piac által meghatározott hozamok 300 bázisponttal 16%-ra csökkentek a diszkont kincstárjegyek esetében az év elejéhez képest, de ez a csökkenés jellemezte az államkötvények piacát is.

Az augusztusban elkezdődött ázsiai válság a magyar állampapírpiacra is érezhető hatást gyakorolt: a kereslet nagyarányú visszaesése mellett meredeken emelkedtek a hozamok - az év eleji nyitó szintnél is magasabbra. Az összehangolt fiskális és monetáris politika azonban eredményesen hozzájárult ahhoz, hogy a magyar pénzügyi rendszer kiállja a nemzetközi pénz- és tőkepiaci válság csapásait. A válság szeptember végén - október elején tetőzött, majd a kereslet lassan visszaállt a válság előtti trendre, az aukciók ismét egyre sikeresebbek voltak. (A másodpiaci hozamalakulások szintén tükrözik a kialakult trendeket.) A változásokat a hozamgörbe elmozdulásai szemléltetik; 1998. január 5. és 1999. január 5. között mintegy 370-470 bázispontos csökkenés valósult meg:

A diszkont kincstárjegy kibocsátásokat az év harmadik negyedévétől erőteljes csökkenés jellemezte, ami október-novemberben már azt eredményezte, hogy a törlesztések meghaladták a bruttó kibocsátásokat. Ez a folyamat leginkább a 12 hónapos papírokat jellemezte. A lakosságnak értékesített kincstárjegyeket az őszi válság nem érintette drasztikusan, ott mindössze enyhe keresletcsökkenés figyelhető meg. Az államkötvények esetében a nettó kibocsátás szintén csekély mértékű visszaesést mutatott.

A külföldiek kezében tartott magyar állampapír állomány augusztusig dinamikusan növekedett, majd a válság okozta bizonytalanság miatt hirtelen nagymértékű eladásokba kezdtek a külföldi befektetők, és csak október közepén kezdtek el újra vásárolni. Ám azóta töretlenül folytatódik az emelkedés, és december végén az állomány már elérte a 280,0 milliárd forintot is (a válság mélypontján ez éppen a felét, 144,0 milliárd forintot tett ki).

2.3 Monetáris jellemzők

A monetáris politika végső céljaként az infláció fenntartható - későbbi kiigazítási igényt elkerülő - csökkentését jelölték meg az 1998. évi irányelvek. A jegybank az infláció mérséklésére vonatkozó elképzeléseit olyan leértékelési ütem megválasztásával kívánta érvényesíteni, amely fenntarthatónak bizonyul és egyben kiemelt hangsúlyt helyez a külső egyensúly követelményeinek teljesítésére.

A monetáris politika a feltételezettekhez képest jelentősen eltérő és nagyfokú változékonyságot mutató folyamatok közepette fejtette ki hatását. A forinthozamok alakulásában a rendkívül kedvező árszínvonal-alakulás és a nemzetközi eredetű sokkok játszották a főszerepet. Az infláció mérséklődését követve az MNB irányadó egy hónapos betéti kamata - az augusztusi orosz válság miatti átmeneti emeléssel (1%) megszakítva - az év során 3% ponttal 16,75%-ra mérséklődött. A külső indíttatású spekulatív devizakereslet augusztustól jelentősen megnövelte a kockázati felárat, ezáltal az addig 3-4%-os sávban mozgó kamatkülönbözetet.

A kereskedelmi bankok által alkalmazott kamatok viszonylag szoros korrelációban alakultak a jegybanki kamatokkal. Az 1 éves lakossági betétek hozamai az év eleji kb. 16%-os szintről mintegy 12,5%-ra mérséklődtek.

A vállalkozói hitelkamatok az év során az inflációtól jelentős mértékben elmaradóan, csak 1,5-2% ponttal csökkentek és ebben a körben a betéti és hitelkamatok közötti különbség az évközi csökkenést követően év végére - mintegy 0,5 százalékponttal növekedve - 6% pont közelébe került. A hitelkamatok szerényebb 12 havi mérséklődése, illetve az év második felében bekövetkező növekedése a hitelkamatok állampapír és bankközi hozamokkal való szorosabb korrelációjával, illetve a bankok - elmúlt időszakban jellemzően jelentős devizahitelfelvétel/forintsúlyozás kombinációjából származó profitlehetőségeinek szűkülésével magyarázható.

A reálkamatok - különösen az év második felében - a szokásosnál nagyobb ingadozást mutattak. Ebben az előzőekben már elemzett vártnál gyorsabb inflációcsökkenés és a forintbefektetésektől elvárt prémium nagyfokú változékonysága játszotta a fő szerepet. A csökkenő infláció és a növekvő reáljövedelmek, valamint a követett monetáris politika együttesen a lakossági megtakarítások jelentős emelkedését eredményezte. 1998-ban az előző év azonos időszakához képest viszonylag egyenletesen 18-20%-os sávban mozogva emelkedett a lakosság forintbetéteinek állománya, míg a külső sokkok hatásai nagyfokú ingadozást (11-20%) okoztak a devizabetétek állományának növekedési ütemében.

1998. decemberében a pénzállomány alakulását jellemző mutatószámok közül a monetáris bázis éves indexe az előző hónapok lassuló ütemű növekedése után enyhe gyorsulást jelzett. A bankrendszeren kívüli készpénzt és a látra szóló forintbetéteket tartalmazó M1 aggregátum az előző év végéhez képest 17,9%-kal nőtt. A szélesebb értelemben vett pénzmennyiség (M3) - mely a készpénzt, a bankbetéteket és a pénzintézeti értékpapír-állományt fogja át - 1997. decemberhez képest 15,5%-kal emelkedett. A legtágabb (M4) az M3 elemein túl a bankrendszeren kívüli állampapír-állományt és az MNB belföldi kötvényeinek bankrendszeren kívüli állományát is magába foglaló aggregátum éves növekedési üteme 19,6%. A monetáris bázistól eltérően a szélesebb pénzkategóriák éves indexei az októberi különösen alacsony értékhez hasonlóan alakultak, a novemberihez képest csökkentek.

Az elmúlt évben a forint árfolyama a sávon belül jelentősen mozgott. Az első félévben nagyrészt még érvényesült az a közel három éve tartó tendencia, hogy az árfolyam jellemzően a sáv erős oldalán volt. A nyár közepétől kezdődően azonban a forint gyengült, amiben a nemzetközi (az orosz válság közvetlen hatására kirobbant) pénzügyi krízis elmélyülése játszott közre. A jegybanknak hosszú idő után augusztus végétől kezdődően többször is be kellett avatkoznia deviza eladásával a forint árfolyamának védelmére a gyenge sávszélen. Az árfolyam megtámasztásának szándéka is késztette a jegybankot arra, hogy szeptember végén átmenetileg megemelje irányadó kamatait is. A szeptemberi kiugróan magas konverzió október-novemberben már nem folytatódott. A monetáris folyamatokban fokozatos normalizálódás figyelhető meg. A forint havi leértékelési mértéke az elmúlt évben három alkalommal 0,1-0,1%-kal, október 1-től már 0,7%-ra mérséklődött.

A versenyképesség alakulására utaló reál effektív árfolyamindexek a feldolgozóiparban az elmúlt évben egyhangúan a versenyképesség javulását jelzik. Az előző év megfelelő negyedéveihez viszonyítva a legnagyobb növekedés a fajlagos munkaköltség alapon mért indexeknél volt tapasztalható, mivel a bruttó termelési értékkel számított index a III-IV. negyedévben 10,2, illetve 10,5%-kal nőtt. Az évi átlagos növekedés mértéke 8,5% volt. A hozzáadott érték alapon számított fajlagos munkaköltséggel mért versenyképesség is dinamikusan fejlődött, az évi átlagot tekintve 5,2%-kal javult. A termelői áralapon számított reál effektív árfolyamindex alapján a versenyképesség az egyes negyedévekben gyorsuló ütemben javult, a javulás mértéke a III. negyedévben 5,5%, a IV. negyedévben 6,9%. Az évi átlagos javulás 3,8%, ami jelentős tendenciaváltozás az 1996. évi 4,2%-os és az 1997. évi 4,8%-os romlással szemben. A javulásban jelentős szerepet játszott a nagymértékben csökkent termelői árnövekedési ütem. A fogyasztói áralapon számított versenyképesség az I. és a II. negyedévi romlást követően jelentősen javult, ennek következtében az évi átlagos index már 0,7%-os javulást mutat. A versenyképességi indexek kedvező alakulásában szerepet játszott az is, hogy a nominál effektív árfolyamindex (13%) a valutakosárral szembeni leértékelés mértékénél (12%) nagyobb volt, amiben a keresztárfolyamok alakulása mellett a forint sávon belüli gyengülése is közrejátszott.

A reál effektív árfolyamindexek reálleértékelődést mutatnak. Ez arra is felhívja a figyelmet, hogy az elmúlt évben kisebb nominális leértékelés mellett is elérhető lett volna az, hogy a versenyképesség javuljon. Ugyanakkor azt is érdemes megemlíteni, hogy a forint sávon belüli leértékelődése arra az időszakra esik, amikor az orosz válság miatt az export jelentősen mérséklődött. Abban, hogy az export nem esett vissza jelentősebben - az orosz válság hatása ellenére - feltehetőleg annak is szerepe lehetett, hogy a 4 százalékpont körüli, mintegy 4 hónapon keresztüli sávon belüli leértékelődés ösztönzőleg hathatott rövid távon a kivitelre.

Fogyasztás, háztartások

2.4 Gazdasági folyamatok

2.4.1 Kereslet

1998-ban a bruttó átlagkeresetek 18,3%-kal haladták meg az előző évit. Ezen belül a vállalkozási szférában 18,5%-kal, a költségvetésben 18,0%-kal nőttek a keresetek. Ez az ütem magasabb az érdekegyeztetés során megállapodott mértékeknél: 13,5-16%, ill. 16%. A keresetnövekedés mértéke rendkívül nagy szóródást mutatott a bányászat (10,4%) és az ingatlanügyletek, bérbeadás ágazat (32,7%) között.

Hosszú idő óta először a bruttó keresettömeg növekedése (19,2%) meghaladta az átlagkereset dinamikáját, mert az alkalmazásban állók száma tavaly már növekedett.

A nettó átlagkeresetek 18,4%-kal, a reálbérek 3,6%-kal nőttek.

A nyugdíjakat az év folyamán kétszer, összesen 21,6%-kal emelték. Az özvegyi nyugdíjak rendezésével és egyéb hatásokkal együtt a kifizetett nyugdíjak összege közel 25%-kal, reálértéken több mint 9%-kal haladta meg az előző évit. Ugyanakkor más pénzbeni ellátások (pl. családi támogatások) reálértéke csökkent. Így összességében a pénzbeni társadalmi juttatások folyó áron 21-22%-kal, volumenükben kb. 6%-kal nőttek.

A háztartások megtakarításain belül ellentétes tendenciák érvényesültek. A megépített lakások számának közel 28%-os, a felépült üdülők számának 33%-os visszaesése miatt a felhalmozásra fordított kiadások reálértéke csökkent. Ugyanakkor - az MNB előzetes adatai szerint - 1997. végéhez képest a háztartások nettó pénzvagyona 1998-ban 853,0 milliárd forinttal, 24,4%-kal nőtt. Ez reálértéken - december/decemberi árindexszel - számítva 12,8 százalékos növekedésnek felel meg.

A kiskereskedelem forgalma 1998-ban folyó áron 24,9%-kal, összehasonlító áron 12,3%-kal haladta meg az előző évit. A reáljövedelem és fogyasztás dinamikájánál (3-4%) lényegesen gyorsabb növekedésben szerepet játszott, hogy:

a nagy alapterületű üzletek térhódítása miatt összességében kisebb lehetőség volt a forgalom eltitkolására;

a kiskereskedelmi árnövekedés (11,2%) lényegesen alacsonyabb volt a fogyasztói árszínvonal emelkedésénél (14,3%);

a kiskereskedelmi forgalom dinamikája az előző évhez képest az év végén ugrott meg erőteljesen, amiben szerepet játszott, hogy 1997. végén az infláció vártnál lassabban, 1998-ban pedig gyorsabban mérséklődött.

Az összes forgalmon belül a vendéglátás növekedése elmaradt a bolti értékesítésétől, ami tükrözheti az idegenforgalom tavalyi gyengébb teljesítményét. Kiemelkedően dinamikusan nőtt a gépjárművek és alkatrészek, valamint a ruházati tevékenységcsoport kiskereskedelmi forgalma.

Beruházások

A nemzetgazdasági beruházások volumene 1998-ban - a KSH előzetes adatai szerint - 11,4%-kal nőtt (1997-ben 8,5%-kal) és folyó áron 2094,0 milliárd forintot tett ki. A beruházások bővülése szeptember végéig gyorsult, majd a IV. negyedévben a gyorsulás mérséklődött. A szezonálisan kiigazított volumenindexek is tükrözik a lassulást. A lakásépítés tavalyi csökkenése nyilvánvalóan mérsékelte az összes beruházás volumenbővülését, ugyanakkor a IV. negyedévben átadott lakásszám (9329 db) aránya az éves összes építésen belül (46%) a korábbi évekkel gyakorlatilag azonos. Ebből az következik, hogy a IV. negyedévi mérséklődésben a lakásépítés visszaesésének szerepe nem nagyobb, mint az év egészében.

A nemzetgazdasági beruházások tavaly megvalósult igen jelentős bővülése együtt járt a fellendülés kiszélesedésével, mind a kompetitív, exportban szerepet vállaló, mind az infrastrukturális gazdasági ágakban mutatkozott növekedéssel. Csak két gazdasági ágban: a lakásépítést is magába foglaló ingatlanügyleteknél (12%) és az oktatásnál (5%) történt visszaesés (a IV. negyedévben ehhez társult az egyéb közösségi, társadalmi és személyi szolgáltatás ág 1%-os mérséklődése). A mezőgazdaság 12%-kal, a feldolgozóipar 23%-kal, az építőipar 20%-kal, a pénzügyi tevékenység 48%-kal, a kereskedelem 23%-kal, a szállítás, raktározás, posta és távközlés 10%-kal növelte beruházásait.

A beruházások anyagi-műszaki összetételében markáns változások következtek be (zárójelben az 1997. évi adatok): az építés 2,2%-kal (6,3) nőtt, a gépberuházás 21,5%-kal (11,3), ezen belül a belföldi 32,2%-kal (16,0), az import pedig 13,4%-kal (7,9) nőtt. A KSH előzetes adatai szerint az importgép beruházás volumene az első félévben és a IV. negyedévben 3-4%-kal csökkent, a III. negyedévben 23%-kal bővült.

A beruházások gazdálkodási formánkénti alakulása az előzetes adatok szerint a vállalkozások gyors bővülését mutatta: az 50 fő felett foglalkoztatók tavalyi volumenindexe 118,8% (1997-ben 106,8%) volt.

A beruházások alakulását az alábbi tényezők formálták:

A vállalkozások jövedelempozícióját tekintve 1998-ra a nemzetgazdaság egésze hozzáadott értékének növekedését jóval (folyó áron mintegy 5%-kal) meghaladó további felhalmozási saját forrás bővüléssel számoltunk.

A vállalatok teljes bankhitel felhasználása az előző év végéhez képest novemberig dinamikusan (21%) nőtt. Decemberben azonban jelentős hitelállomány csökkenés következett be, így a tizenkét havi növekedés üteme 16%-ra mérséklődött. A kisvállalkozói hitelek a vállalati hiteleknél jóval gyorsabban, 40% feletti ütemben nőttek és az év végére sem következett be visszaesés. A perspektívák kedvező vállalkozói megítélését tükrözi az, hogy a viszonylag jelentős hitelfelvételekre magas reálkamatok mellett került sor.

Becsléseink szerint a legnagyobb súlyt képviselő vállalkozási beruházások volumene tavaly közel 20%-kal nőtt, az egyéni (nem piaci) gazdasági tevékenységé 15%-kal zsugorodott. Az utóbbinál meghatározóak a lakásépítés adatai az épített lakások száma tavaly 28%-kal csökkent és 20323, 1997-ben 28130 volt.

Export

1998-ban tovább folytatódott az export igen gyors ütemű növekedése, amely a világkereskedelem bővülésének többszörösét tette ki, noha az 1997. évi folyamatos gyorsulás után az ütem valamelyest lassult. Főbb piacainkon a kereslet némileg mérséklődött az 1997. évihez képest (Olaszország, Németország), az orosz piac második félévben nyilvánvalóvá váló válsághelyzete tovább rontotta a keresletet. A jelentős nemzetközi (főként vámszabad területen működő) vállalatok - a korábban elindított beruházásaikból adódó - kapacitásainak fokozódó kihasználása és a termelékenység emelkedése együttesen lehetővé tették a szűkülő kereslet mellett is az export dinamikus bővülését. A versenyképességi mutatók jelentős javulása és a forint leértékelődés is segítette az exportőröket.

A kivitel bővülésének üteme az év során valamelyest mérséklődött, folyó dollárban mérve 20,4%-os volt, ami volumenben 22%-nak felel meg. 1997-ben 21,6% volt a növekedés, ami 30%-os volumennövekedést jelentett.

A kivitel főbb összetevőinek alakulása

 

 1997.

 megoszlás

 1998.

 megoszlás

 Indexek

 1. Vámterületi vállalkozások

 14 066,0

 73,6

 14 733,0

 64,0

 104,7

 2. Vámszabad területek

 5 034,0

 26,4

 8 272,0

 36,0

 164,3

 3. Összesen (1+2)

 19 100,0

 100,0

 23 005,0

 100,0

 120,4

 4. Vámszabad területek bérmunka nélkül

 4 559,0

 23,9

 7 171,0

 31,2

 157,3

 5. Bérmunka összesenebből: vámszabad területi

 4 035,0475,0

 21,12,5

 4 842,01 101,0

 21,04,8

 120,0231,8

 6. Vámszabad területek és bérmunka együtt (4+5)

 8 594,0

 45,0

 12 013,0

 52,2

 139,8

 7. Vámterületi vállalkozások bérmunka nélkül

 10 506,0

 55,0

 10 991,0

 47,8

 104,7

A vámszabad területi cégek exportbővülése továbbra is rendkívül gyors volt, ha nem is érte el az 1997. évi ütemet (arányuk az összes kivitelből folyó áron dollárban 64% az előző évi, közel 74%-kal szemben), de az ütemmérséklődés kisebb volt, mint a vámterületi kivitel mérséklődése (9,2%-ról 4,7%-ra). A kivitel ütemcsökkenésében valamelyest már a nemzetközi konjunktúra lanyhulása is szerepet játszhatott; a vámszabad cégeknél ezt a korábbi rendkívül gyors termelésfelfutás ütemének enyhülése, a vámterületeken az orosz exportkiesés és a növekvő belföldi felhasználásra való erősebb koncentrálás is erősíthette, jelentősen nőtt a vámszabad területeknek történő beszállítás is. Utóbbi területen azonban - az orosz válságot leszámítva - nem lehetett érdemi sem a külső, sem a belföldi konjunkturális hatás, miután ha az orosz exportkiesés nem következett volna be, akkor a kivitel növekedése közel 8% lett volna, ami alig 1%-kal kevesebb, mint ennek a szektornak az 1997. évi exportbővülése.

A vámterületi cégek exportbővülése volumenében is csak kismértékben haladja meg a GDP növekedését, így a vámterületi gazdaság egészével szervesen összefüggő, hagyományos export részesedése folyamatosan csökken.

Az exportbevételen belül a gépek kimagasló (39%) növekedése és a feldolgozott termékek közel 11%-os bővülése mellett a többi árufőcsoporté nem érte el az előző évit, az energiahordozó kivitel pedig (az árak erőteljes esésével összefüggésben) közel 15%-kal esett vissza (ez utóbbi részesedése azonban csekély, alig 2%).

Az ipar exportdinamikája továbbra is igen magas, különösen a gépiparban. Ez a rendkívüli növekedés néhány gépipari szakágazat (főként vámszabad területi) exportoffenzívájával függ össze: ezek: a közúti járműgyártás (amin belül az autóbusz-kivitel az orosz piac válsága miatt kb. felére csökkent), a villamosipari gépgyártás, az iroda- és számítógépgyártás, a híradástechnika és az általános gépgyártás. Az iparon belül egyedül a vegyiparban csökkent valamelyest az exportbevétel.

Az élelmiszergazdasági exportbevétel, amely 1997-ben dollárban 3,5%-kal növekedett, 1998-ban valamelyest mérséklődött (minden érdemi termékcsoportban a gabonát leszámítva, ahol az árak voltak nyomottak, csökkent a kivitel), és jelentős piacvesztést szenvedtünk el Oroszországban (több mint 30%-os volt az exportvisszaesés). Ez azt jelenti, hogy nőtt a fejlett régiók részesedése a forgalomból, illetve az ipar növekedése továbbra is igen dinamikus maradt.

Ipar

2.4.2 Kínálat

Az ipari termelés és értékesítés alakulásának mutatószámai éves szinten meghaladják az előző évi eredményeket és az év elejei várakozásokat is. Míg 1997-re - az előző évhez képest az ipari termelés volumene 11,1%-kal nőtt, 1998-ban bekövetkezett növekedés a 12,6%-ot ért el. Az export növekedése mértékében továbbra is magas maradt és 1998 végére 28,9%-kal haladta meg az előző évit, azonban a növekedés ütemében némi lassulás következett be az 1997. évi igen magas arányhoz (34,1%) képest. A belföldi értékesítés 3,1%-os emelkedése viszont pótolni tudta az export ütemcsökkenését, sőt az ipari értékesítés indexe 113,1%-ra emelkedett, meghaladva az előző évi 110,3%-os indexet.

Az ipari ágazatcsoportokat vizsgálva éves szinten a beruházási javakat, valamint a tartós fogyasztási cikkeket gyártó ágazatok növelték termelésüket a legnagyobb mértékben (44 és 40%-kal), míg a nem tartós fogyasztási cikkek gyártása csak kis mértékben: 1%-kal növekedett, és az energiatermelő ágazatok termelése is csupán 0,7%-kal növekedett.

Az ipari termelés egyre nagyobb része kerül exportra, 1998-ban az értékesítési többlet kétharmadát exportálták. A hazai értékesítés bővülése következtében már nem csak a közvetlen exportkereslet hat a termelési kilátások alakulására. Kedvező, hogy 1998. év folyamán bővült az ágazatok közötti kooperáció és az exportőrök egyre nagyobb mértékben támaszkodtak hazai beszállítókra. Az év második felében ugyan egyes ágazatoknál érezhetőek voltak a külpiaci tendenciák kedvezőtlen változásai (pl. orosz válság), azonban összességében csak exportunk ütemnövekedésében okozott némi megtorpanást, és a kedvezőtlen külpiaci hatásokat a belföldi kereslet, illetve az élénkülő hazai fogyasztás növekedése kedvezően tudta befolyásolni.

Magyarország területi egységeit tekintve 1998-ban az összes régióban nőtt az ipari termelés, a legnagyobb ütemben a nyugat-dunántúli régió termelése bővült (38,5%-kal), de a közép- és a dél-dunántúli régiók is jelentős ütemben növelték termelésüket, így az ipari termelési többlet négyötödét e három régió állította elő.

Építőipar

Az építőipari termelés 1997. közepétől tartó növekedési tendenciája 1998. év során - változó dinamikával - nagyobb mértékben (13,1%-kal) emelkedett. A termelés alakulását a mélyépítőipari és az építési szak- és szerelőipari teljesítmények növekedése határozta meg.

A termelés 30,7%-át adó mélyépítőipar tevékenysége egész évben dinamikusan nőtt, összességében 26%-kal haladta meg az elmúlt évit. Az építési termelés legnagyobb hányadát jelentő (32,4%-át) építési szak- és szerelőipari teljesítménye 16,5%-kal volt nagyobb a tavalyinál. A jelentősen megnövekedett közlekedési, távközlési infrastruktúra fejlesztések, az önkormányzati közműfejlesztések és az ipari és kereskedelmi létesítmények gyorsult beruházási ütemének növekedése az építési kereslet összetételét átrendezte és hatott a két kiemelkedő teljesítményt elérő építési alágazatra.

A magasépítő-ipar teljesítménye 1998. második félévében, de különösen az utolsó három hónapban visszaesést mutatott (teljesítménye csak 4,1%-kal nőtt) az 1997. évi magas bázishoz képest. Az épületfenntartás- és korszerűsítés alágazat termelése az 1997. II. félévi jelentős fellendülés után 1998-ban tartósan visszaesett és az év egészében a tavalyi háromnegyedét sem érte el. Ebben jelentős szerepet játszott az e terület szervezetszámának közel 40%-os csökkenése.

Élelmiszergazdaság

Az agrárgazdaság 1998. évi teljesítménye a KSH előzetes adatai szerint az 1997. évi szint körül alakult. A mezőgazdaságon belül a növénytermesztés kibocsátása kisebb volt az előző évinél, az állattenyésztésé meghaladta azt, az élelmiszeripar termelése nem egészen egy százalékkal nőtt.

A kalászos gabonák termése kissé, a kukoricáé jelentősen elmaradt az 1997. évitől. A zöldségágazat termelése jelentősen nőtt, a gyümölcstermesztésé ágazatonként differenciált volt, összességében kissé nőtt, míg a szőlőtermelés az előző évi szint körül alakult.

A szarvasmarha-, s ezen belül a tehénállomány (a decemberi számláláskor) az egy évvel korábbi szinten stagnált, de a tejtermelés jelentősen nőtt. A sertésállomány az év során rendre meghaladta az 1997. évit, az év végi állatszámláláskor az összes sertés 11%-kal, a kocaállomány 13%-kal volt nagyobb az egy évvel korábbinál. Mintegy 6%-kal nőtt a juhállomány, míg a tyúkfélék száma 1,5%-kal kisebb volt, mint 1997 végén.

Az élelmiszeripar termelési volumene 0,8%-kal nőtt, a belföldi értékesítés 4,2%-os bővülése és közvetlen exportátadás 6%-os mérséklődése mellett. Az év első felében lényegesen kedvezőbbek voltak a növekedési kilátások, de az orosz piac drasztikus kereslet-csökkenése és a nyugat-európai sertés- és baromfi túltermelés hatására a húsipar termelése drasztikusan lecsökkent.

A világ agrárpiacán kialakult túltermelési problémák alaposan próbára tették a hazai piacszabályozási rendszert, amelynek az unióétól eltérő jellegzetessége, hogy nem tudja a kereslet-kínálat egyensúlyát biztosítani, hanem a piaci zavarok enyhítésére alkalmaz megoldásokat. A búza-, a kukorica-, a szőlő-, a bor-, a baromfi- és a sertés-piacon volt szükség különféle intervenciókra, az értékesítési válság elhárítása érdekében. A helyzetet nehezítette és a megoldás költségeit növelte, hogy a környező országok is értékesítési gondokkal küzdöttek, s ezért direkt importtilalommal és védővámokkal sújtották a hazai exportőröket, míg az EU a fokozott exportösztönzéssel oldotta meg a túltermelés levezetését.

Az 1998. évi mezőgazdasági és élelmiszeripari kivitel 3%-kal kisebb volt az előző évinél, míg a behozatal 10%-kal meghaladta azt.

A kivitel mérséklődését az állattenyésztési és az élelmiszeripari termékek export árbevétel csökkenése okozta. A közép- és kelet-európai országok piaca minden termékcsoportban jelentősen szűkült, (ezt a FÁK országok drasztikus keresletcsökkenése okozta), az ide irányuló export 12%-kal volt kisebb az előző évinél; míg a fejlett országokba nagyobb értékben exportáltunk, mint 1997-ben. Nőtt a fejlődő országokba irányuló kivitel is, bár ez az országcsoport még jelenleg is csak alig 10%-át veszi fel az agrárexportunknak.

Anyagi szolgáltatások

Az áruszállítási ágazatba tartozó vállalkozások - a nemzet gazdasági ágazatok teljesítményeinek növekvő hatásaként - 1998-ban közel 20%-kal több árut szállítottak el és az árutonna-kilométerben mért szállítási teljesítményeik átlagosan 10%-kal emelkedtek. Az árufuvarozási piacon tovább növelte részesedését a közúti szállítás, a vasúti szállítással szemben.

A személyszállításban a távolsági személyszállítást 2,4%-kal több utas vette igénybe az előző évihez képest. A forgalom több mint háromnegyede közúton, 23%-a vasúton bonyolódott. A helyi tömegközlekedés teljesítménye kismértékű növekedést mutatott.

A vízgazdálkodás termelése szinten maradt, bár a vízfelhasználási igények (mind a lakossági, mind az ipari) fokozatosan csökkennek. A vízszolgáltatás területén működő vállalkozások 1998. évi bevételei - a jelentős díj emelkedés hatásaként - 8-9%-kal nőttek. A bevétel növekedés mellett takarékos költséggazdálkodás következményeként a vízközmű társaságok üzleti eredménye ez évben javult.

Import

A behozatal növekedése az exporttal ellentétben csak alig mérséklődött, az ütemcsökkenés lényegében csak az utolsó negyedévre (ebből is az utolsó 2 hónapra) volt jellemző. Összességében az árubehozatal dollárban 21,1%-kal nőtt, ami volumenben csaknem 25%-os növekedésnek felel meg. 1997-ben az import dollárértéke 16%-kal, volumene 26%-kal emelkedett.

Az importbővülés ütemében is élenjárnak a vámszabad területi cégek, behozataluk 54%-kal volt több, mint 1997-ben (ami 10%-os pozitív elnyílást jelent az exportütem javára). A hagyományos (vámterületi) import, amelynek importból való részesedése 5-6 ponttal csökkent ugyan, de összességében a növekedés jóval meghaladja az exportét, különösen gyors a bérmunka nélkül vizsgált import üteme, amely kb. 11 ponttal nőtt gyorsabban, mint ezen területek exportja (lásd a táblákat a 2. pontban és itt!).

A behozatal főbb összetevőinek alakulása

 

 1997.

 megoszlás

 1998.

 megoszlás

 Indexek

 1. Vámterületi vállalkozások

 170 32,0

 80,2

 19 236,0

 74,8

 112,9

 2. Vámszabad területek

 4 202,0

 19,8

 6 471,0

 25,2

 154,0

 3. Összesen (1+2)

 21 234,0

 100,0

 25 706,0

 100,0

 121,1

 4. Vámszabad területek bérmunka nélkül

 3 822,0

 18,0

 5 495,0

 21,4

 143,8

 5. Bérmunka összesenebből: vámszabad területi

 3 514,0380,0

 16,51,8

 4 103,0976,0

 16,03,8

 116,8256,8

 6. Vámszabad területek és bérmunka együtt (4+5)

 7 336,0

 34,5

 9 598,0

 37,4

 130,8

 7. Vámterületi vállalkozások bérmunka nélkül

 13 898,0

 65,5

 16 108,0

 62,7

 115,9

A hagyományos importnövekedés (vámszabad cégek és bérmunka nélküli) közel 30%-a volt beruházási célú gép, ami a vámterületi vállalkozások növekedését és jövőbeni exportbővülését szolgálja. Az importnövekmény kb. 1/6-a az, ami közvetlen fogyasztási célokat szolgált (ebben jelentős tétel volt a személygépkocsi import, ami 200 millió dollárral volt magasabb, mint 1997-ben, ez a növekedés várhatóan nem fog megismétlődni).

Az energiahordozókon kívül minden árufőcsoportban nőtt az import, de legnagyobb mértékben, 34,7%-kal a gépeké, ezek adták a teljes importnövekmény csaknem 70%-át. A feldolgozott termékek növekedése is dinamikus, közel 19%. A relációs szerkezeti elmozdulások hasonlóak, mint az exportban, a fejlődő régió növekedése az importban sokkal gyorsabb, mint az exportban.

2.4.3 Foglalkoztatás

A 15-74 éves népesség 52%-a minősül gazdaságilag aktívnak, amely nemzetközi összehasonlításban meglehetősen alacsony arány. A mutató értéke régiónként 46-58% között szóródott. Az alacsony aktivitási arányt az 55-64 év közöttiek kiugróan alacsony, 17%-os aktivitása okozza, az OECD-országokat jellemző 48%-kal szemben (az adatok 1997-esek). Az eltérő aktivitás a 90-es években lezajlott nagyvolumenű korkedvezményes nyugdíjazással magyarázható.

A nemzetgazdaságban foglalkoztatottak évi átlagos száma 24,4 ezer fővel, 0,7%-kal haladta meg az előző évi értéket. A foglalkoztatottak száma folyamatosan és jelentős mértékben, mintegy 130 ezer fővel nőtt az év során, de ebben meghatározó szerepe van a szezonális változások hatásainak. A 10 fő feletti létszámú vállalkozásoknál, a költségvetési és társadalombiztosítási intézményeknél 0,4%-kal többen dolgoztak, mint 1997-ben.

 

 Időszak

 Foglalkoztatottak

 Munkanélküliek

 Munkanélküliségi

 

 

 száma (ezer fő)

 ráta%

 

 1998. I. negyedév

 3 641,1

 346,6

 8,7

 

 1998. II. negyedév

 3 663,5

 319,2

 8,0

 

 1998. III. negyedév

 3 716,3

 302,8

 7,5

 

 1998. IV. negyedév

 3 770,0

 283,6

 7,0

 

 1998. éves átlag

 3 697,7

 313,0

 7,8

A munkanélküliek száma 1998. folyamán az előző évhez viszonyítva 42,3 ezer fővel csökkent. A nyilvántartott munkanélküliek összetételében döntő változás nem történt, a teljes állományon belül valamelyest csökkent a pályakezdők aránya. A munkanélküliségi ráta (a nemzetközi módszertani elvek szerinti) 1997. évi 8,7%-ról 7,8%-ra mérséklődött.

2.4.4 Egyensúlyi jellemzők

A külső egyensúly fő jellemzői:

A külkereskedelmi mérleg hiánya 2,7 milliárd dollárt tett ki, 567 millió dollárral többet az 1997. évinél, és lényegében megegyezett a programban számítottal. (A 2,7 milliárdból 2,3 terheli a fizetési mérleget.) A folyó fizetési mérleg deficitje az 1997. évi 1,0 milliárd dollárról 2,3 milliárd dollárra nőtt.

A külkereskedelmi mérleg hiányának előző évhez és a programhoz képest megvalósuló többletét az okozza, hogy a prognózistól eltérően a kivitel és a behozatal lényegében azonos növekedése nem következett be. A valóságban folyó áron 1 pont, összehasonlító áron közel 3 pont negatív elnyílás jött létre a behozatal „javára”. A forgalom növekedési üteme azonban mind az exportban, mind az importban jóval gyorsabb lett a programban prognosztizáltnál.

Az egyenleg főbb összetevőinek alakulása

 

 1997.

 1998.

 1. Vámterületi vállalkozások

 - 2966

 - 4503

 2. Vámszabad területek

 +832

 +1802

 3. Összesen (1+2)

 - 2134

 - 2701

 4. Vámszabad területek bérmunka nélkül

 +734

 +1676

 5. Bérmunka összesenebből: vámszabad területi

 +522+95

 +739+125

 6. Vámszabad területek és bérmunka együtt (4+5)

 +1256

 +2415

 7. Vámterületi vállalkozások bérmunka nélkül

 - 3592

 - 5117

A belföldi termelés és felhasználás növekedés, főként a beruházás növekedés járult hozzá ahhoz, hogy a vámterületi szaldó 1,5 milliárd $-ral romlott 1997-hez képest, a fogyasztás növekedés (amint ezt már az importtal kapcsolatban írtuk) az egyenleg romlásnak is csak kisebb részét okozta. E romlást jelentős mértékben kompenzálta a vámszabad területek egyenleg javulása.

A vámszabad területi bérmunka felfutása átmenetileg rontotta az egyenleget. Ha az 1997. évi nettó hozam jellemezte volna e szféra egyenlegét, akkor mintegy 120 millió dollárral jobb lett volna. A külkereskedelmi egyenleg romlásában érezhető szerepet játszott a távol-keleti válság, illetve az e térséggel bővülő beszállítói kapcsolataink (főként a számítástechnika terén). Kína, Japán, Tajvan viszonylatában a külkereskedelmi egyenlegünk 1998-ban 480 millió dollárral romlott. Hasonló hatású volt az orosz válság, ami 280 millió dollár szaldó romlást okozott.

A világpiaci árak különösen az energiahordozóknál meglehetősen nyomottak voltak. A különböző ármozgások eredőjeként végül is cserearányaink 1,7%-kal javultak, ami kb. felerészben az energiaárak jelentős esésének, felerészben az export versenyképesség és struktúrajavulás eredménye. Dollárban mérve a különböző irányú árváltozások eredőjeként összességében (egyenlegében) közel 500 milliós megtakarítás keletkezett nemzetgazdasági szinten.

Összegezve azt mondhatjuk, hogy a gazdasági válságterületek keresleti és kínálati hatásai kb. 500-600 millió dollárral rontották az egyensúlyt, ha azt feltételezzük, hogy a távol-keleti passzívum fele a növekvő beszállítói kapcsolatokhoz fűződik és ezt nem vesszük figyelembe. E romlást ellensúlyozza a cserearány javulás, ami jelentős mértékben a válság következménye. A világgazdasági recesszió rontó hatása az egyenlegre így kb. 250-300 millió dollárra becsülhető. Egyéb, nem tartós hatások (vámszabad területi bérmunka felfutása) kb. 120 millió dollár többlet passzívumot eredményezett. Az egyenleg 570 millió dolláros romlásából kb. 150-200 millió dollár becsülhető a belföldi kereslet gyorsuló növekedésének.

A folyó fizetési mérleg 1997-hez képest 1,3 milliárd dollárral romlott. Az árudevizaforgalom szaldója közel 400 millió dollárral lett rosszabb, mint 1997-ben, a szaldóromlásnak ez alig harmada. A hiány szélesedésében a profitrepatriálás játszott meghatározó szerepet, valamint a jelentős részben a multinacionális cégek leányvállalatai szolgáltatásimportjának következtében a negatív szolgáltatásegyenleg növekedése. A kivitt profit tőkearányosan több mint 5%, ami az adósságjellegű források kamatával lényegében megegyező mérték.

Az idegenforgalmi szaldó kismértékben (130 millió dollárral) romlott, a minőségi turizmus szerény növekedése ellenére, valószínűsíthetően a környező, illetve a volt szocialista országokból érkező bevásárló turizmus - a küldő országok gazdasági helyzetének romlásával összefüggő - visszaesése miatt.

A hiányt a nem adósságképző források, valamint a tőkemérleg és a NEO 93%-ban finanszírozták. A közvetlen befektetések mértéke alig maradt el - a privatizációs bevételek hiánya ellenére - az előző évitől. A nem adósságképző forrásbeáramlás az utolsó negyedévben (miután a kormányváltás átmeneti időszaka és a pénzpiaci válság nyomán a második negyedben felére, majd a harmadik negyedben a negyedére csökkent) már megközelítette az igen kedvező első negyedéves összeget. A közvetlen befektetések áramlása a válságos őszi hónapok alatt is stabil maradt. A nettó deviza adósság a GDP-nek 19%-át (azaz csökkent szerény mértékben), a bruttó a 49,4%-át éri el. A tőkepiaci válság nyomán, illetve az annak következtében megváltozott helyzetben a tartalékszint, - elsősorban a kereskedelmi bankok által éven belül, a forint felértékelődésére spekulálva felépített külső pozíciójának leépítésével, és másodsorban a portfólió (állampapír és részvény) befektetések kivonásával - jelentősen csökkent. Ez a jegybankot tartalékcélú forrásszerzésre késztette, különösen az év utolsó két hónapjában. Az év utolsó hónapjaiban ennek, valamint az állampapírpiacra visszatérő külföldi befektetéseknek a következtében az év végére jelentősen nőtt a bruttó külső adósság, és a tartalékszint (az utóbbi több mint négyhavi áru- és szolgáltatásimportnak felel meg). A tartalékállomány nemcsak a válság mélypontjának 8,3 milliárdos szintjéhez képest, de az előző év végihez képest is emelkedett (9,3 milliárdra).

A Budapesti Értéktőzsdét jelentős forgalomemelkedés jellemezte 1998-ban, a forgalom meghaladta az 1997. évi forgalom kétszeresét. A likvidítás is jelentősen nőtt. 1998-ban a napi átlagos üzletkötés elérte a 4140-et, ami több mint duplája az 1997. évi kötéseknek. A határidős piac látványosan fejlődött 1998-ban. A tőzsdén a tavaly áprilisi 9016 pontot meghaladó történelmi maximum értékről szeptemberre 3775 pontra csökkent a BUX index. Ebben nem a reálgazdaság, hanem a nemzetközi pénzügyi krízis fejleményei tükröződtek. Az év végére a tőzsde 6307 ponton zárt, ami azonban jelentősen elmaradt az előző év végi 7999 pontos záróértéktől. A BUX index USA dollárban számolva tavaly 27,6%-kal esett.

2.4.5 Infláció

1998-ban az infláció üteme a program szerint mérséklődött. Az év első felében az áremelkedés meghaladta a számítottat, a második félévben viszont jóval alatta maradt. Ebben szerepe volt az alacsony világpiaci energiaáraknak és az élelmiszer túlkínálatnak. Az árak vártnál lassúbb növekedésének hatása az év közepétől az inflációs várakozások mérséklődésében is jelentkezett. Az árfolyampolitika követte az infláció mérséklődését. Az orosz válság miatti átmeneti piaci leértékelődés inflációs hatása alig érzékelhető az árak alakulásában. A múlt év során jelen voltak a gazdaságban olyan költség és keresleti inflációs tényezők, mint a számítottnál nagyobb béremelkedés, a tartós fogyasztási cikkek iránti növekvő kereslet. A nemzetközi pénzügyi krízis dezinflációs hatása a belföldi áralakulásban végül is erőteljesebbnek bizonyult.

A fogyasztói árszínvonal 1998-ban évi átlagban 14,3%-kal emelkedett, az 1997. decembere és 1998 decembere közötti tizenkét hónapban viszont csak 10,3%-kal. Az ipar belföldi értékesítési árai 1998-ban átlagosan 10,6%-kal nőttek, decemberben az árszint az egy évvel korábbi állapothoz képest mindössze 6,6%-kal volt magasabb. Az év során bekövetkezett ipari áremelkedés közel egy évtizede nem volt ilyen alacsony. Az építőipari árak éves átlagban 10,7%-kal, éven belül 6,5%-kal nőttek. Az élénkülő beruházási kereslet következtében itt a II. félévtől volt erőteljesebb az áremelkedés. A mezőgazdasági termelői felvásárlási árak növekedése az év eleji 28%-ról az év végére csökkenésbe ment át, a decemberi árindex az előző év decemberéhez képest 93,2% lett, elsősorban a gabonafélék túlkínálatából eredő árzuhanás következtében. 1998 év átlagában a felvásárlási árszint 4,3%-kal emelkedett, szemben az előző évi 13,4%-os növekedéssel.

II. A költségvetés végrehajtásának általános értékelése, figyelemmel a folyamatokból eredő eltérésekre és az ezekkel összefüggő döntésekre

1. A központi költségvetés helyzetének fő jellemzői

1998. évben a vártnál kedvezőbben alakult gazdasági növekedés, az export, a gazdálkodó szervezetek átlagos jövedelemtermelő képességének erősödése, a munkanélküliségi ráta csökkenése, a bérek emelkedése és a fogyasztásbővülés, továbbá az infláció csökkenése mellett kezelhető pénzügyi egyensúly alakult ki.

Az egyes alrendszerek 1998. évi - privatizációs bevételek nélküli - egyenlege: 

 

 

 

 Egyenleg (milliárd forintban)

 

 1997. évi teljesítés

 1998. évi eredetielőirányzat

 1998. évitörvényi módosított előirányzat

 1998. teljesítés

 Központi költségvetés

 - 338,5

 - 427,0

 - 615,0

 - 552,2

 Elkülönített állami pénzalapok

 +7,8

 - 0,5

 - 0,5

 +6,7

 Társadalombiztosítási alapok

 - 50,5

 - 22,1

 - 22,1

 - 90,8

 Helyi önkormányzatok

 - 25,3

 - 14,2

 - 14,2

 - 28,1

 Együtt:

 - 406,5

 - 463,8

 - 651,8

 - 664,4

A gazdasági folyamatokból következően az államháztartás - a kötvénnyel teljesített rendkívüli kiadások nélküli - konszolidált hiánya a GDP-hez képest 4,7%, az MFB Rt. tőkeemelésére fordított 37,7 milliárd forint rendkívüli kiadás figyelembe vétele esetén pedig még kedvezőbben, 4,4% körül alakult, ami az 1998. évre tervezett 4,9%-os GDP-arányos hiánynál kedvezőbb. A kötvénnyel teljesített rendkívüli kiadások a Postabank Rt. pénzügyi helyzetének rendezését és az ÁPV Rt.-nél a gázközmű vagyonból az önkormányzatokat megillető juttatás fedezetére a tartalék képzését szolgálták. Mindez 182,0 milliárd forinttal terhelte a központi költségvetés kiadásait. Ezek figyelembevételével az államháztartás GDP arányos hiánya 6,5%-ra nőtt.

Az államháztartás elsődleges egyenlege a GDP-hez viszonyítva az 1997. évi 3,1%-ról 1,5%-ra módosult; az említett rendkívüli intézkedések ezt 1,7 százalékponttal csökkentették. A jövedelemcentralizáció az 1997. évi 44,9%-ról 42,9%-ra, az újraelosztás aránya pedig 49,7%-ról 47,6%-ra változott, amit a rendkívüli intézkedések 1,7 százalékponttal növeltek.

Az államháztartás főbb jellemzői a GDP %-ában

 

 Megnevezés

 1997. évitény

 1998. évi törvényi módosított előirányzat

 1998. éviteljesítés

 

 Jövedelemcentralizáció

 44,9

 42,7

 42,9

 

 Újraelosztás

 49,7

 49,6

 49,4

 

 GFS-egyenleg privatizációs bevétel nélkül a GDP %-ában

 - 4,8

 - 6,9

 - 6,5

 

 ezen belül: központi költségvetés

 - 4,0

 - 6,6

 - 5,4

 

 TB alapok

 - 0,6

 - 0,2

 - 0,9

 

 helyi önkormányzatok

 - 0,3

 - 0,2

 - 0,3

 

 elkülönített pénzalapok

 +0,1

 0,0

 +0,1

 

 A központi költségvetés adóssága a GDP %-ában

 62,9

 63,3

 60,4

A bevételek összességükben 215,6 milliárd forinttal teljesültek túl, melyből a központi költségvetési szervek saját bevételi többlete - melyet feladatteljesítésükhöz kapcsolódva felhasználtak, így ezen bevételcsoportnak az egyenlegre nem volt hatása - 109,4 milliárd forint volt. Enélkül a bevétel-túlteljesülés 106,2 milliárd forintot tett ki.

A vám- és importbefizetésekből az előirányzat 25,6%-kal túlteljesült, ami részben a tervezési időszakban feltételezettnél jóval nagyobb importforgalom növekedésének következménye, részben pedig abból adódik, hogy a vámkezelési díj és statisztikai illeték az előzetes elgondolásokkal ellentétben még nem szűnt meg teljes körűen.

A módosított előirányzathoz képest többletbevétel származott a gazdálkodó szervezetek befizetéseinél (41,9 milliárd forint), a fogyasztáshoz kapcsolt adóknál (10,7 milliárd forint), a lakosságtól származó bevételi körben (44,3 milliárd forint), a nemzetközi pénzügyi kapcsolatokból realizált összegnél (7,2 milliárd forint), az egyéb befizetéseknél (7,4 milliárd forint), valamint az adósságszolgálattal kapcsolatos bevételnél (13,6 milliárd forint). A központi költségvetési szervek és önkormányzatok elszámolásainál mintegy 4,2 milliárd forint többlet keletkezett. A módosított előirányzathoz közel azonosan teljesültek ugyanakkor az állami, kincstári vagyonnal kapcsolatos befizetések. A pénzintézetek társasági adója elmaradt a tervezettől (-13,4 milliárd forint), az MNB - 12,9 milliárd forinttal kevesebb összeget számolt el a központi költségvetéssel a tényleges pénzügyi helyzetére figyelemmel, s az alapok befizetéseinél is van -0,5 milliárd forintos minimális eltérés.

A kiadásoknál 148,8 milliárd forint volt az elmozdulások egyenlege. A központi költségvetés szervek saját bevételből teljesített kiadásainak különbözete 14,6 milliárd forint. Automatikusan túlteljesült a gazdálkodó szervezetek, pontosabban főként a megváltozott munkaképességűek foglalkoztatását segítő támogatás (3,9 milliárd forint), előirányzat-módosítással függ össze 2,0 milliárd forint az agrártámogatásoknál. A fogyasztói árkiegészítésnél (5,6 milliárd forint), a társadalombiztosítási közreműködésével folyósított ellátásoknál (10,0 milliárd forint), továbbá az adósságszolgálati kiadásoknál (34,0 milliárd forint) is többletkiadás merült fel. Az intézményi kör 32,5 milliárd forintos támogatás-többletében az általános tartalék, a céltartalék felhasználás mellett a saját hatáskörben végrehajtott belső átcsoportosítások, illetve az orosz államadóssággal összefüggő elszámolások (16,0 milliárd forint), továbbá a automatikusan túlteljesülő előirányzatok hatása jelentkezett.

A felhalmozási kiadásoknál 18,3 milliárd forint, az önkormányzatok támogatási előirányzatánál 4,3 milliárd forint, a kormányzati rendkívüli kiadásoknál 9,5 milliárd forint, a kezességvállalás érvényesítésénél 3,9 milliárd forint és a nemzetközi pénzügyi kapcsolatokból eredő kiadásoknál 1,6 milliárd forint megtakarítás keletkezett.

Az agárgazdaságban 1998-ban mintegy 75,0 milliárd forint folyó támogatás biztosította a mezőgazdasági termelés jövedelmezőségének javítását, a piaci feszültségek kezelését. A túltermelésből eredő problémák megoldását összetett eszközök szolgálták (hitel átütemezés, export-többlettámogatás, állami felvásárlás stb.), a piaci folyamatok kezelésére a támogatások majdnem 60%-át kellett felhasználni.

A többségében állami feladatok végrehajtását ellátó intézményi hálózat több mint 361,6 milliárd forint saját bevétele (az előirányzat 143,4%-a), továbbá az ezt kiegészítő központi költségvetési támogatás mellett e szféra működési, gazdálkodási feltételei változatlanul javuló tendenciájúak.

A kamatkiadások determinációi magasak voltak (768,5 milliárd forint, ez az előirányzat 104,6%-a), de az infláció, illetve kamatcsökkenés következtében, az adósságmenedzselés új elemei révén közel 66,5 milliárd forinttal voltak alacsonyabbak, mint egy évvel korábban.

A központi költségvetés bevételeinek és kiadásainak főbb jogcímcsoportok szerinti megoszlását a következő táblázatok tartalmazzák.

 

 Bevételek

 1997. évitény

 1998. évi módosított előirányzat

 1998. éviteljesítés

 

 

 összegmd ft

 megoszlás%

 összegmd ft

 megoszlás%

 összegmd ft

 megoszlás%

 

 Bevételek összesenebből:

 2 525,4

 100,0

 2420,8

 100,0

 2636,4

 100,0

 

 - gazdálkodó szervezetek befizetései(pénzintézetekkel együtt)

 371,4

 14,7

 366,8

 15,2

 395,2

 15,0

 

 - fogyasztáshoz kapcsolt adók

 942,3

 37,3

 1106,8

 45,7

 1117,5

 42,4

 

 - a lakosság befizetései

 460,6

 18,2

 476,2

 19,7

 520,5

 19,7

 

 - privatizációs bevételek

 160,9

 6,4

 8,0

 0,3

 12,0

 0,5

 

 - egyéb befizetések

 590,2

 23,4

 463,0

 19,1

 591,2

 22,4

 

 

 

 

 

 

 Kiadások

 1997. évitény

 1998. évi módosított előirányzat

 1998. éviteljesítés

 

 

 összegmd ft

 megoszlás%

 összegmd ft

 megoszlás%

 összegmd ft

 megoszlás%

 

 Kiadások összesenebből:

 2 703,1

 100,0

 3 027,8

 100,0

 3 176,0

 100,0

 

 - gazdálkodó szervezetek támogatása

 103,7

 3,8

 129,8

 4,3

 134,8

 

 

 - felhalmozási kiadások

 147,3

 5,5

 159,1

 5,3

 140,8

 4,4

 

 - TB közreműködésével folyósított támogatások

 221,2

 8,2

 236,0

 7,8

 246,1

 7,7

 

 - központi költségvetési szervek támogatása

 605,3

 22,4

 711,7

 23,5

 744,2

 23,4

 

 önkormányzatok támogatásaadósságszolgálat, kamattérítésegyéb kiadások

 348,7835,0441,9

 12,930,916,3

 410,0734,5646,7

 13,524,321,3

 405,7768,5735,9

 12,824,323,2

1.1. A központi költségvetés helyzete a tervezetthez képest

A bevételek és a kiadások, valamint az egyenleg összegét és a GDP-hez viszonyított arányaikat a következő táblázat mutatja:

 

 

 

 

 

 

 

 Megnevezés

 M. e.

 1997. évi tény

 1998. évi törvényi módosított előirányzat

 1998. éviteljesítés

 

 Bevétel

 milliárd forint

 2 525,4

 2 420,8

 2 636,4

 

 Bevétel/GDP

 %

 29,6

 25,8

 25,7

 

 Kiadás

 milliárd forint

 2 703,1

 3 027,8

 3176,6

 

 Kiadás/GDP

 %

 31,6

 32,3

 31,0

 

 Egyenleg

 milliárd forint

 - 338,5

 - 615,0

 - 552,2

 

 Egyenleg/GDP

 %

 - 4,0

 - 6,6

 - 5,4

Az 1999. évi költségvetési törvényben módosított bevételi előirányzat mintegy 215,6 milliárd forinttal (9,0%-kal) túlteljesült.

A kiadásoknál közel 149,0 milliárd forint többlet merült fel, így a módosított egyenlegnél 62,8 milliárd forinttal alacsonyabb hiány alakult ki. A módosított GDP arányos deficit 1,2%-ponttal volt kedvezőbb a módosított jóváhagyott aránynál.

1.2. A központi költségvetés helyzete az 1997. évihez képest

1997-hez képest 213,7 milliárd forinttal nőtt a központi költségvetés 1998. évi hiánya, ami annak a következménye, hogy a 111,0 milliárd forintos bevételnövekményt meghaladta a 473,5 milliárd forint összegű kiadásnövekmény. Az év végi rendkívüli intézkedések 182,0 milliárd forintos kiadástöbbletét figyelmen kívül hagyva a pozíció mintegy 31,7 milliárd forinttal romlott volna az előző évhez képest.

A makrogazdasági javuló tendenciák hatásaként az adóbevételek, - a társasági adó, a fogyasztáshoz kapcsolt adók, és a személyi jövedelemadó bevételek - több százalékponttal kedvezőbbek az előző évi teljesítési aránynál. A gazdálkodó szervezetek és a pénzintézetek befizetései 7,7%-kal, a lakosság befizetései 9,3%-kal haladták meg a módosított előirányzatot. A fogyasztáshoz kapcsolt adóknál a módosított előirányzatnál 1%-kal több bevételt realizált a központi költségvetés.

Az év végi rendkívüli kiadások mellett a kiadási oldal tételeinek változásainál jelentős a központi költségvetési szervek, az adósságszolgálat, valamint a jóléti, családi támogatások növekedése.

1.3. Az államháztartás előirányzatainak funkciók szerinti változása

Az államháztartás pénzforgalmának új típusú prezentációs rendszerében elért módszertani eredményekre alapozva a költségvetési törvény előirányzatainak funkcionális, feladatorientált tervezése indokolt. Ebben a rendszerben látható az egyes feladatokra fordítható összegek változása, a politikai, gazdasági döntések könnyebben meghozhatók az egyes ágazatok prioritásként történő kezelésével.

A jelenlegi költségvetési törvény jóváhagyási, címrendi besorolása mellett az államháztartást érintő bevételi és kiadási tranzakciók tartalma, valamint az államháztartás által ellátott feladatok (funkciókat) könnyebb azonosíthatósága végett szükséges a funkcionális besorolás, átláthatóbbá téve, hogy az egyes tranzakciókra miért kerül sor, milyen kapcsolat mutatható ki a kormányzati kiadások, és az elfogadott állami célok és programok között.

Az államháztartás funkcionális adatainak értékelése során a reális értékelés (azaz a szektor nemzetgazdasági súlya megítélése) érdekében az államháztartás szervezetei közötti egyes pénzmozgásokat (amelyek halmozódásokat okoznak többszörös bevételi-kiadási elszámolás miatt) ki kell szűrni, azaz konszolidálni. Az államháztartás bruttó pénzforgalmi mérlegei mellett az általános indokolás mellékletei között megtalálhatóak ezek a konszolidált - és értékelésünk alapjául szolgáló - adatok is.

Mindezen szempontok és a kormányprogramból következő prioritások figyelembevételével értékelhető az államháztartási funkciók egyes kiadási blokkokon belüli, illetve a blokkok közötti differenciálódási folyamata. A differenciálódás mértékének arányváltozására a következő években számíthatunk.

Az államháztartás kiadási szerkezetét nagyban meghatározta, hogy 1998-ban a gazdasági növekedés az eredetileg feltételezettnél erőteljesebb volt. A GDP növekedésének vártnál magasabb üteme gyorsabb bevétel-növekedést eredményezett, amely - az alrendszerek egymást kiegyenlítő teljesítéseként - a kiadásoknál ezzel arányos növekedésében tükröződött. Mindez a funkcionális nagy blokkok szintjén elsősorban a jóléti funkciók tekintetében érzékelhető, illetve az újraelosztás ennél markánsabb szerkezeti módosulására utal, hogy az a gazdálkodó szféra számára kedvezőbbé vált. (A gazdasági funkció aránya a GDP viszonylatában 5,08%-ról 5,3%-ra növekedett) Emellett az államháztartás 1998. évi mozgásterét valamelyest az is növelte, hogy a prognosztizáltnál kevesebb kamatfizetésre került sor. (Az államadósság-kezelés funkció a GDP arányában 1997-ről 19998-ra 2,5 százalékponttal csökkent.)

Az államháztartási szerepvállaláson belül az állami működési funkciók (általános közszolgáltatások, védelem, rendvédelem és közbiztonság) összességében az időszak folyamán a GDP arányában 5,2% körül ingadoztak, ami a nemzetközi tendenciákhoz viszonyítva megfelelő eredménynek számít. A blokk differenciáltsága a költségvetési prioritásoknak megfelelően alakult, miután érvényesült az általános közösségi szolgáltatásokon - amely az év során 0,2 százalékpontos növekedést ért el a GDP viszonylatában - belül az egyes területek (APEH, VPOP, honvédelem, rendőrség) kiemelése. A bevételi beszedő szervek (APEH, VPOP) intézményi megerősítése igazodik a nemzetközi tendenciákhoz. Ugyanakkor kiemelt prioritást élveznek a NATO csatlakozásunk érdekében az előírt „védelemnövekedési” előirányzatok. Itt azonban megjegyezzük, hogy a védelem relatív csökkenése az 1997. évi teljesítéshez képest csak látszólagos, mert az orosz államadósság fejében 1997-ben elszámolt haditechnikai eszközök számottevően megnövelték a bázist.

a) A jóléti funkciók közül az oktatásban és az egészségügyben fontos átalakítási programok előkészületeire került sor, e két meghatározó ellátó funkció pozíciója stabilizálódott a GDP 4,7; illetve 4,5 százalékos szintjén, amely mindkét területen - az egészségügyben nagyobb mértékben - reálnövekedésben fejeződik ki. A közoktatásban a törvényi kötelezettségeknek megfelelően bővülnek a ráfordítások, a felsőoktatásban a jogilag megvalósult integrációt a költséghatékonyságot javító reformmá kell kibontakoztatni; az intézményhálózatot a belső szervezetrendszer koncentrációjával és a kutatóintézetekkel való összevonásokkal racionalizálták. Többek között e koncentráció alapozta meg az elkövetkező időszak során megvalósítható teljesítmény növekedést, illetve a kapacitások erőteljesebb kihasználását.

b) A szociális kiadásokat érintően az 1995-96-os költségvetési kiigazítás nyomán reál értékben csökkent a költségvetési ráfordítás, (ugyanis a nyugdíj, a bérek és más szociális ellátások indexálása a tervezett inflációhoz kötődően a ténylegesen magasabb infláció eredményeként önmagában is számottevő kiadáscsökkenést eredményezett a jövedelmek elinflálásával). A jóléti transzferek és a nyugdíjak terén továbbra is kiemelt kormányzati törekvés maradt ebben a körben a reálérték megtartása, illetve kismértékű (GDP arányában 0,3 százalékos) növelése. A kormányprogrammal összhangban a család társadalmi szerepének erősítésére a családok helyzetének és a gyerekvállalás feltételeinek biztosítására kiemelt hangsúly helyeződött. Ezt azonban - tekintettel arra, hogy jelentős részben az adókedvezményekbe épült - a kiadások funkcionális besorolása csak részben jelenítette meg.

c) A társadalombiztosításra és a jóléti szolgáltatásokra fordított összegek közel a GDP 15%-át teszik ki, 0,3 pontos növekedést realizálva az 1997-1998 közötti időszakban. Ezzel összefüggésben azonban utalnunk kell a közteher-mérséklési program folytatására, s ennek megfelelően tovább csökken a közfinanszírozás és növekszik a magán-finanszírozás részaránya.

2. A költségvetés és a gazdálkodói szféra

2.1. Az adórendszer működése

A gazdálkodó szervezetek társasági adója címen 1998-ban a központi költségvetésnek 199,2 milliárd forint bevétele származott. (Éves szinten a bruttó befizetés 225,3 milliárd forint, a kiutalás pedig 26,1 milliárd forint volt.) Az éves előirányzathoz (180,0 milliárd forint) viszonyítva kedvezőnek minősíthető, hogy 19,2 milliárd forinttal több bevétel realizálódott, amely 110,7%-os teljesítésnek felel meg. A tényleges bevétel az előző évi teljesítést 54,5 milliárd forinttal, illetőleg 37,7%-kal haladja meg.

A társasági adóelőlegfizetés és a feltöltés rendjéből fakadóan a decemberi befizetés 1998-ban is kiemelkedő volt, ekkor 89,9 milliárd forint került átutalásra a központi költségvetésbe. Megfigyelhető, hogy az utolsó hónap bevételének aránya az 1997. évi 50%-ról egy év alatt 45%-ra mérséklődött.

A várakozások feletti adónövekedés hátterében elsődlegesen a prognosztizáltat meghaladó nyereségnövekedés áll, emellett a tavalyi év volt az osztalékadó működésének első teljes éve, ami szintén hozzájárult a bevételek emelkedéséhez. A pénzforgalmi bevételek átlag felett növekedtek az élelmiszeripari, a gépipari - különösen az irodagép- és számítógépgyártással, a híradástechnikai termékek gyártásával és javításával, a közúti járműgyártással foglalkozó -, az energetikai, az építőipari, a postai, a távközlési, valamint a szállítási vállalkozásoknál.

A bányavállalkozók 1998-ban az előirányzott 14,0 milliárd forinttal szemben a központi költségvetésbe 11,6 milliárd forint bányajáradék befizetést teljesítettek. Ezen felül a Központi Környezetvédelmi Alapba 872,2 millió forint került átutalásra. Az előirányzattól történő elmaradást a kőolaj és földgáz termékek alacsonyabb ára okozta. Bányajáradék befizetés alóli mentesítésben 1998-ban csak az integráción kívüli szénbánya társaságok részesültek, összesen 95,3 millió forint összegben.

A központi költségvetés játékadóból származó bevétele 1998. évi előirányzata 14,6 milliárd forint volt. A tényleges bevétel 14,4 milliárd forintot tett ki, amely 1,1%-kal maradt el az előirányzattól és mintegy 22%-kal meghaladta az előző időszaki teljesítést. Az előzetes számításoknak megfelelően az adóbevétel növekedést elsősorban az állami szerencsejáték szervező sorsolásos és fogadásos játékai utáni befizetések, valamint a pénznyerő gépeket üzemeltető vállalkozások befizetései adták. A játékkaszinók szintén növelni tudták forgalmukat. Egyedül a sorsjegy forgalom maradt el a várakozásoktól.

Az 1998. évi vám- és importbefizetések 130,6 milliárd forintot tettek ki, melyből 24,8 milliárd forint volt a vámbiztosíték számla egyenlege. Az 1998. évi tervezetthez képest így mintegy 26,6 milliárd forint többletbevétel realizálódott. A vámjellegű befizetések az előző évi 160,0 milliárd forintos bevételtől 29,4 milliárd forinttal maradtak el. A csökkenés lényegében az 1997. év első felében érvényesült vámpótlék kiesésével hozható összefüggésbe.

A koncessziós díjbevétel központi költségvetést megillető része 156,5 millió forintot tett ki 1998-ban. Ebből a távközléssel összefüggő befizetések 143,2 millió forintot, az autópályákkal kapcsolatos díjak 13,3 millió forintot tettek ki. A 600,0 millió forintos előirányzattól történő elmaradása abból eredt, hogy a tervezés során figyelembe vett egyik koncessziós pályázat meghirdetésére későn került sor, így ebből bevétel nem realizálódott, valamint elmaradt az Antenna Hungária Rt. tervezett privatizációja, amely szintén negatívan érintette a bevételeket.

Az egyéb befizetések jogcímen 1998-ban 21,4 milliárd forint bevétel teljesült, amely az előirányzat 94%-át jelentette. Ebből 5,4 milliárd forintot a piacrajutási támogatás visszatérítése tett ki. Ezenkívül 8,1 milliárd forint bírság és önellenőrzési pótlék, 7,6 milliárd forint késedelmi pótlék, 0,3 milliárd forint pedig egyéb vám- és importbefizetésekkel kapcsolatos kamat és pótlék címén folyt be.

Általános forgalmi adóból tavaly 796,9 milliárd forint folyt be. Ez az összeg 35,9 milliárd forinttal, azaz 4,7%-kal haladta meg az eredeti előirányzatot, az 1998. év végén módosított előirányzattól azonban 1%-kal (8 milliárd forinttal) elmaradt. A forgalmi adó bevételek az előző évhez viszonyítva jelentősen - pénzforgalmi szemléletben 18,1%-kal, eredményszemléletben pedig 23,5%-kal - nőttek.

Az 1998. évi jövedéki és fogyasztási adó bevétel 320,6 milliárd forintot tett ki, mely 18,8 milliárd forinttal (6,2%-kal) haladta meg az éves előirányzatot. A növekedés az előző évhez képest pénzforgalmi szempontból megközelíti a 20%-ot. A főbb adóhordozó termékcsoportok közül legjelentősebben (33,9%-kal) a személygépjármű, illetve a kőolaj-feldolgozási termékek (30,8%-kal) adóbefizetése nőtt.

A személyi jövedelemadó 1998. évi előirányzata államháztartási szinten 610,1 milliárd forint volt, amelyből a központi költségvetés bevétele 431,0 milliárd forintot, a helyi önkormányzatoké pedig 179,1 milliárd forintot képviselt. A tényleges adóbevétel államháztartási szinten 656,6 milliárd forintban teljesült, ami 46,5 milliárd forinttal, azaz 7,6%-kal haladja meg a tervezett bevételt (az előirányzatot meghaladó többlet egésze a központi költségvetés bevételeit gyarapította). Az államháztartás 1998. évi személyi jövedelemadó bevétele 96,5 milliárd forinttal, azaz 17,2%-kal múlta felül az 1997. évi bevételt. Mivel ez a dinamikus növekedés az infláció mértékét meghaladta, így összességében megállapítható, hogy az előző évhez képest a személyi jövedelemadóból származó bevételek reálértéken is nőttek. A tervezetet felülmúló teljesítés hátterében a főbb tényezők között említhető, hogy az előirányzat készítésénél számszerűsített 15,5%-os bér- és keresetnövekedés ténylegesen ennél magasabb értékű, mintegy 19% körüli volt 1998-ban, valamint, hogy az ún. elkülönülten adózó jövedelmek utáni bevétel is magasabb lett a prognosztizáltnál.

Az egyéb lakossági befizetések 1998-ban mintegy 3,3 milliárd forintban teljesültek, a tervezett 5,2 milliárd forinttal szemben. E címen a költségvetésben a lakossági vámbevételek jelennek meg 1,0 milliárd forint értékben, valamint a bérfőzési szeszadóból származó lakossági befizetések 2,3 milliárd forint nagyságrendben.

Az 1998. évi költségvetésben 40,0 milliárd forint illetékbevételi előirányzat került elfogadásra. A bevétel 39,7 milliárd forintban realizálódott, ami 99,2%-os teljesítésnek felel meg. Az illetékhivatalokhoz történt befizetés az 1998. év folyamán 50,4 milliárd forint volt. Ebből a visszatérítések - 1,3 milliárd forint - és a következő évet illető pénzforgalmi áthúzódás - 4,8 milliárd forint - levonása után a tényleges teljesítés 44,3 milliárd forintban realizálódott. Ebből a megosztási szabályok szerint 22,8 milliárd forint bevétele keletkezett a központi költségvetésnek. Az előirányzott összeghez képest elmaradás mutatkozott az illetékbélyegből befolyt bevételek körében, melyek 16,8 milliárd forintot tettek ki. A vagyonszerzési és eljárási illetékbevételek összege viszont meghaladta a tervezett mértéket, ezt döntően az illetékalapok árszínvonal miatti bővülése idézte elő.

2.2. Az adó- és vámbeszedési tevékenység

Az 1998. évben az APEH a kormányzati elvárásokat alapvetően teljesítette, az adóbeszedés eredményessége a tervezett mértékben nőtt. A költségvetési egyenleg javításához a Hivatal behajtási és ellenőrzési tevékenysége révén 99,7 milliárd forinttal járult hozzá. A kiutalások visszatartásával a köztartozásokat 7,6 milliárd forinttal csökkentette.

Az adóügyi apparátus az önadózás rendszerét eredményesen működtette, a bevallások, nyilatkozatok feldolgozása az ütemterv szerint, a folyószámlák kiküldése a jogszabályban meghatározott határidőre megtörtént. Több mint százezer esetben lépett fel az adózási kötelezettségeket nem teljesítőkkel szemben.

Tartozásbehajtás révén 1998. évben 66,9 milliárd forint folyt be, 23 százalékkal több mint az előző évben. A bevételek túlnyomó része, 63,2 milliárd forint végrehajtásból származott. A hátralékok csökkentése érdekében végzett többirányú tevékenység eredményeként először fordult elő, hogy a kintlevőségek teljes állománya csökkent, és az év folyamán keletkezett hátralék jelentős részét sikerült behajtani.

Az adóhatóság 1998. évben saját hatáskörben 1890 felszámolási eljárást kezdeményezett, mintegy 60 százalékkal többet mint az előző évben, ugyanakkor a bejelentett hitelezői igény mérséklődött. Az év során 3998 felszámolási eljárás fejeződött be, a készpénzbeli kielégítési arány a múlt évinek közel felére csökkent, a két százalékot sem érte el. Az 1998. évben az APEH szervezetei 57 ezer végrehajtási eljárást indítottak, másfélszer annyit, mint az előző évben. Az év során 129,2 milliárd forint összegre bocsátottak ki inkasszót, a lefoglalt vagyon értéke pedig 22,2 milliárd forintot tett ki.

Az APEH szervezetei 1998. évben 308 ezer ellenőrzést végeztek el, mintegy húsz ezerrel többet, mint az előző évben. Az ellenőrzések struktúrája a kormányzati elvárásokhoz igazodott. Az átlagosnál jobban emelkedett a kis- és középvállalkozásoknál folytatott vizsgálatok száma, a feltárt adóhiány több mint 60 százaléka ebből a körből származott. Az átlagot megközelítő mértékben nőtt a pénzforgalmi ellenőrzések száma. A szintén kiemelt feladatként kezelt utólagos és előzetes ÁFA vizsgálatok meghaladták a tervezettet. A vizsgálatok több mint egyharmadát a kiutalás előtti ellenőrzések tették ki, melyeknek háromnegyede az ÁFA-ra irányult. Emellett több mint hétezer előzetes támogatás ellenőrzést is végeztek. Az operatív vizsgálatok száma is meghaladta a 40 ezret.

Az 1998. év során a jogerős revíziós megállapításokra 18,1 milliárd forint folyt be, 6,4 milliárd forint végrehajtás útján. A kiutalás előtti ellenőrzések során 21,1 milliárd forint jogtalan visszaigénylést, illetve támogatás folyósítását akadályozta meg az adóhatóság.

A vám- és importbefizetések költségvetési előirányzatának tervezettet meghaladó realizálásában az import vártnál magasabb szintű teljesítésén túlmenően a hatékonyabb vámbeszedési tevékenység is szerepet játszott.

A vámérték felülvizsgálatok számát növelték és a származási igazolások külföldi vámszervek felé visszaigazolásra küldött okmányok száma is jelentősen növekedett a vámérték és származási igazolások esetében lehetséges visszaélések visszaszorítása érdekében.

A vámszervek garanciafigyelő rendszert vezettek be, amelynek működése az ellenőrzést különösen a jövedéki termékek tekintetében segítette.

Teljes körűen kiépült a befizetési ellenőrzési rendszer, amely a hiányzó azonosítóval történt, téves számlára befizetett összegek és a nagy összegű visszafizetések ellenőrzését biztosítja.

A vámszervek által kezelt kintlevőségek az előző évhez képest tovább csökkentek. A csőd- és felszámolási eljárásban gyorsítani lehetett a jogerősen befejezett eljárások számlákon történő rendezését.

Összességében úgy ítélhető, hogy a vámhatóság korábbi években végrehajtott intézkedéseivel együtt az 1998. évi technikai és szervezeti intézkedések nagyban elősegítették a hatékonyabb bevételi tevékenységet.

2.3. A gazdálkodó szervezetek támogatása, ágazati összetétele és a fogyasztói árkiegészítés

A gazdálkodó szervezetek számára a központi költségvetés 1998-ban 134,8 milliárd forint egyedi és normatív támogatást biztosított, ami 3,9%-kal haladta meg az előirányzatot és 30%-kal volt magasabb az előző évinél.

A gazdálkodó szervezetek támogatásának támogatási formák szerinti megoszlását a következő ábra szemlélteti:

A támogatások szektorálisan az agrárgazdaságban, az iparban, a közlekedésben és a pénzintézeteknél kerültek felhasználásra.

2.3.1. Agrárgazdasági támogatások

A mező- és erdőgazdálkodás, az élelmiszer-feldolgozás, valamint e termékek forgalmazásának folyó támogatásaira 1998-ban költségvetési törvény szerint 72 730,0 millió forint állt rendelkezésre. Ezt az összeget az előző évben keletkezett piaci zavarok elhárítása céljából felvásárolt termékek 1998. évi értékesítéséből származó bevétellel lehetett még kiegészíteni [1997. évi CXLVI. tv. 42. § (3) bekezdés].

Az 1998. évi tényleges kiadás együttesen 74 627,4 millió forint volt, amelyből a piacrajutási támogatás termékértékesítésből származó tényleges megtérülése 5440,2 millió forint volt.

A piacrajutási támogatás előirányzata 41 000,0 millió forint volt, amelyből év közben a 2113/98. (IV. 29.) Korm. határozat alapján átcsoportosításra került 3500,0 millió forint az agrárgazdasági beruházások többlettámogatásának biztosításához. A támogatás megtérüléssel együtt a rendelkezésre álló módosított előirányzat a 42 940,2 millió forint lett. Összesen e címen felhasználtak 44 404,2 millió forintot, vagyis 1464,0 millió forinttal a piacrajutási támogatás meghaladta az előirányzatot. Az év végén a további túllépések megakadályozása érdekében az APEH kénytelen volt leállítani a kifizetéseket. E miatt, továbbá az év utolsó harmadában vállalt - elsősorban gabona- és sertéságazatot érintő - 1999-ben folyósítandó támogatások következtében az áthúzódó kifizetések összege a szokásosnak csaknem háromszorosa lesz 1999-ben.

A piacrajutási támogatáson belül a felvásárláshoz nyújtott segítség 11 458,6 millió forint volt, melynek 62%-át közvetlenül az élelmiszeripari vállalatok, 27%-át pedig a mezőgazdálkodáshoz sorolt vállalkozások kapták. A jogszabály szerinti célok közül legnagyobb összeggel a tehén- és juhtej felvásárlást 4456 millió forinttal, a sertéságazatot 3800,3 millió forinttal, a baromfi- és tojáspiac egyensúlyban maradását pedig 2245 millió forint hozzájárulással segítette a Kormány.

A piacrajutást, minőségbiztosítást, marketinget elősegítő támogatás tényleges igénybevétele 14 146,5 millió forint volt, amelyből 38% került közvetlenül a mező-vad-erdőgazdálkodás ágazathoz, 12% az élelmiszeriparhoz, a többi más ágazatokhoz sorolt vállalkozásokhoz került. Viszonylag magas, közel 14%-os volt e jogcímből az egyéni vállalkozók és magánszemélyek részesedése.

A mezőgazdasági és élelmiszeripari termékek kiviteléhez adott közvetlen támogatás 1998-ban pénzforgalmi adatok szerint 18 799,1 millió forint volt. Az előző évekről áthúzódó támogatás 6118,9 millió forintot tett ki. Az exporttámogatás 77%-át az élelmiszeripari vállalatok használták fel normatív, és új pályázatos rendszerű, EU szabályozásoknak megfelelő módon.

Az agrártermelés támogatási céljaira összesen 31 480,0 millió forint állt rendelkezésre a költségvetési törvény szerint, amelyből 29 962,4 millió forintot utaltak ki az év folyamán. Az előirányzat 1998. évi maradványa 1517,6 millió forint, vagyis közel azonos volt, mint az egyéb folyó támogatások együttes túllépése.

A jogcímen belül agrárfinanszírozásra felhasznált összeg ténylegesen 12 726,7 millió forint, melyből a mezőgazdálkodáshoz sorolt társas vállalkozások 72,9%-ot, az élelmiszeriparhoz soroltak pedig 12,2%-ot vettek igénybe. E jogcímből is növekvő az egyéni vállalkozások és magánszemélyek részesedése 4,4%.

A földhasznosítás, valamint a földbérletei díj támogatására összesen 5573,8 millió forintot folyósítottak, ami döntően a mezőgazdálkodás ágazat költségeit csökkentette.

Az agrárgazdasági termelés egyéb céljaira együttesen 11 651,9 millió forint került kifizetésre. Ebből legnagyobb hányad az állattenyésztést, biológiai alapok fejlesztését szolgálta 3537,0 millió forinttal. Jelentős összegű az új foglalkoztatási támogatás is, melynek számításba vett lassan beinduló folyósítása miatt 1998-ban csak 3501,0 millió forint, 1999-ben az első négy hónap alatt további 1029,0 millió forint került kifizetésre az utólagos fizetési kötelezettségvállalás és a jogosultsági igazolások beszerezhetőségének áthúzódása miatt. A mező- és erdőgazdálkodás biztosítási támogatása együttesen 1948,0 millió forint volt.

Az erdőkár elhárításának költségvetési támogatása 1998-tól elkülönítetten, önálló előirányzatként jelent meg, ami az elszámolási kötelezettségeink megkönnyítését és a tisztánlátást szolgálta. Az éves 250,0 millió forintos előirányzathoz viszonyítva 260,8 millió forintot használtak fel, azaz 10,8 millió forinttal e jogcím is túllépésre került.

2.3.2. Normatív támogatás

A megváltozott munkaképességűeket foglalkoztató gazdálkodó szervezetek - a foglalkoztatás biztosítása érdekében - 1998. évben 10 930,4 millió forintot vettek igénybe, mintegy 40%-kal többet mint egy évvel korábban. A kereken 2,0 milliárd forint összegű támogatásnövekedés a vetési alapul szolgáló minimálbér 14,2%-os, illetve a létszám 25%-os növekedése együttes hatására következett be.

2.3.3. Egyedi támogatás

Az iparban egyedi támogatás a bányászati ágazatban 3 területen jelenik meg:

egyrészt a bányabezárásoknál. A költségvetés a bányavagyon-hasznosító részvénytársaságok kötelezettségeinek vagyonértékesítésből nem fedezett hányadát finanszírozza. A gazdálkodó szervezetek egyedi támogatásáról szóló 249/1997. (XII. 20.) Korm rendelet az e célra előirányzott 3100,0 millió forintot a Kormány a 119/1998. (VI. 17.) rendeletében 160,0 millió forinttal csökkentette, melyet átcsoportosított az integráción kívüli szénbányatársaságok támogatására. Az 1998-ban kiutalt támogatás az előző évi és következő évre történő áthúzódások eredményeképpen 2949,3 millió forint volt.

másrészt az integráción kívüli szénbányatársaságok támogatásánál. Az integráción kívüli szénbányatársaságok problémáinak rendezéséről szóló 2014/1995. (I. 26.) Korm. határozat alapján a Putnok Bánya Kft., a Feketevölgy Bánya Kft. És a Lencsehegyi Szénbánya Kft. részesült költségvetési támogatásban. Az e célra eredetileg előirányzott 863,0 millió forintos támogatás a 119/1998. (VI. 17.) Korm rendelet alapján - a bányabezárási keretből történő átcsoportosítás révén - 1020,0 millió forintra módosult. A teljesítés az előző évi és következő évre történő áthúzódások eredményeképpen 1072,0 millió forint volt.

harmadrészt ezen előirányzatról került kifizetésre a Mecseki Ércbányászati Vállalat meddőhányók rekultivációja címen az 1997-es évről áthúzódott 114,0 millió forintos folyósítás.

A támogatások másik csoportja a közlekedést érinti. A központi költségvetés a vasúti személyszállítási alapellátás bevételihez 40 437,0 millió forinttal járult hozzá. Az Észak-kelet Magyarországi Autópálya Fejlesztő és Üzemeltető Rt. részére az utópálya használati díj elhalasztása miatt keletkezett bevételkiesés ellentételezéséhez pedig 3750,0 millió forint támogatást nyújtott.

A pénzintézeti szektorban az Eximbank Rt. kamattámogatására jóváhagyott 300,0 millió forintos előirányzatból csak 32,3 ezer forint, a felszámolás alatt lévő gazdaságok vagyontárgyainak vásárlásához biztosított hitelkamat támogatás 650,0 millió forintos előirányzatából pedig 597,1 millió forint került felhasználásra.

A mezőgazdasági biztosító egyesületek létrehozáshoz tőkejuttatásként nyújtandó előirányzatból 28,1 millió forintos értékben történt kifizetés.

2.3.4. Egyéb támogatások

Az egyéb vállalati támogatások 241,6 millió forintos felhasználása között szerepel a mecseki bányászat humán jellegű (baleseti járadék, kereset-kiegészítés és szénjárandóság) támogatása, az 1980-as években támogatott mezőgazdasági beruházások kamattérítése és az egyéb úgynevezett járó, de korábban igénybe nem vett - az időközben megszűnt támogatási jogcím miatt e támogatásból igényelhető - támogatás utólagos igénylése illetve befizetése.

Összességében a gazdálkodó szervezetek támogatása az előző évhez képest 30%-kal nőtt, az évi módosított költségvetés által meghatározott mértéknél pedig 3,9%-kal volt magasabb.

2.3.5. Fogyasztói árkiegészítés

Az állami költségvetés a tömegközlekedésben alkalmazott kedvezményekre 1998. évben közel 66,6 milliárd forintot fordított. Ez az összeg a tervezett 61,0 milliárd forintos előirányzatot 5,6 milliárd forinttal (9,1%-kal) haladja meg. Az árkiegészítés összege 1997. évhez képest - többek közt az átlagban mintegy 15-16%-os tarifaemelések miatt - 20,5%-kal növekedett.

2.4. A csőd- és felszámolási eljárások

1998-ban 13 csőd- és 3288 felszámolási eljárás került közzétételre. 1998-ban 48 csőd- és 7982 felszámolási eljárás iránti kérelem érkezett a bíróságokhoz. A bíróságok által közzétett csőd- és felszámolási eljárások száma 1994. óta évi 3000 körül stabilizálódott: A felszámolási eljárások eltolódtak a kisebb létszám-kategóriájú, vagyonnal alig rendelkező gazdálkodó szervezetek irányába. Az eljárások kezdeményezésében az APEH szerepe növekszik, a bankoké folyamatosan csökken. Az állami adóhatóság által az eljárásokban bejelentett állami követelések növekedési üteme alacsonyabb az adóbevételek dinamikájánál. A felszámolások lezárása során az állami követelések megtérülése 1998-ban is igen alacsony volt.

A bíróságok munkájának 1995. óta tapasztalt felgyorsulása 1998-ban is folytatódott. 1992-től 1998. végéig több, mint 16 ezer felszámolás nyert érdemi befejezést, amelyek 70%-át 1996-98-ban zárták le. Ugyanakkor a felszámolások elhúzódásának irányába hat továbbra is az adósokkal szembeni perek lassú lefolyása, mely nemegyszer évekkel hosszabbítja meg az eljárást.

A csődtörvény 1997. évi módosítása alapvetően beváltotta a hozzá fűzött várakozásokat, javult az eljárások átláthatósága, az értékesítés nyilvánossága és a hitelezők fokozottabban tudják ellenőrizni a felszámolók munkáját. A felszámolói díjrendszerre rendelkezésre álló források nagyságrendekkel haladják meg a módosítás előtti összeget. Ugyanakkor az is tény, hogy az eljárásoknak a kívánatosnál hosszabb időtartama és a nem egységes bírói gyakorlat továbbra is okoz bizonyos gondokat a törvény alkalmazásában. Bár a törvény 1997-es módosítása jelentősen növelte a felszámolói díj fedezetéül szolgáló forrásokat, továbbra is vitatott az eljárás egyes szereplői részéről a díjrendszer hatékonysága.

A csődtörvény működése szempontjából - a várakozások szerint - jelentős előrelépést hozhat a fantomcégek cégbírósági törlésével kapcsolatos munka eredménye.

2.5. A privatizáció

Az 1998-as év jelentős változást hozott a privatizáció folyamatában. Korábban az értékesítések 1998. évi befejezésével számoltak, azonban az év második felében a gyorsított privatizáció tendenciája megszakadt. Egyrészt a kormányváltás által okozott koncepció-módosulás eredményezte az értékesítések lassulását, másrészt viszont a tőzsdei helyzet alakulása következtében az ÁPV Rt. jobbnak látta egyes betervezett tranzakciók elhalasztását.

2.5.1. Az ÁPV Rt. hozzárendelt vagyonával kapcsolatos bevételei

Az ÁPV Rt.-nek a hozzárendelt vagyonához kapcsolódó összes bevétele 1998-ban 111,7 milliárd forint volt, amelynek nagy része az előző évi értékesítések részletfizetéséből származik. Az értékesítéssel és vagyonhasznosítással kapcsolatos bevételek jelentik a legnagyobb hányadot, 104,2 milliárd forintot. Ezen belül a privatizációs bevételek 102,2 milliárd forintot tettek ki, amelyek közel 70%-a még az első félév során folyt be. Az értékesítés bevételeinek legjelentősebb tételét, 60,8 milliárd forintot a MOL Rt. még meglévő állami részvényeinek eladása jelentette, amelynek nyomán az ÁPV Rt. a privatizációs törvényben rögzített 25% + 1 szavazat tulajdonosa maradt.

Ugyancsak jelentős bevételt hozott az Észak-magyarországi Áramszolgáltató (ÉMÁSZ) Rt. és az Árpád Ingatlanhasznosító Kft. állami tulajdonú részeinek értékesítése. Privatizálásra került továbbá a Hungarocamion Rt., az Ikarus Rt. és a Diósgyőri Acélművek (DAM) Rt., bár ezek helyzete a privatizáció után sem tekinthető - a pénzügyi és a foglalkoztatási problémákat figyelembe véve - rendezettnek.

A második félévi bevételek realizálásában bizonytalanságot okozott a részletfizetési konstrukcióban lebonyolított értékesítések 1998. évi lezárása. A tőzsdei helyzet következtében a MOL Rt. és az OTP Rt. részvényeit a korábban részletfizetésre jegyzők csak részben vették át, így a részletfizetési bevételek egy része 1999-ben folyt be.

2.5.2. Az ÁPV Rt. hozzárendelt vagyonának változása

Az ÁPV Rt. kötelezettségekkel és követelésekkel korrigált hozzárendelt vagyona 1998. december 31-én 723,0 milliárd forint volt, amely az év elejei állományhoz képest 118,9 milliárd forinttal (16%-kal) csökkent.

A hozzárendelt vagyon értékében bekövetkezett változást az értékesítéseken túlmenően az értékelési elvekben bekövetkezett változások is befolyásolták. Ezek közül a legjelentősebbek a felszámolás és végelszámolás alatt levő társaságok vagyonának nyilvántartásában bekövetkezett változás, valamint a termőföldek értékkel történő megjelenítése. A végelszámolás és felszámolás alatti vállalatok saját tőke alatti, illetve érték nélküli számításba vétele csökkenést okozott, a termőföldekkel kapcsolatos változtatás viszont jelentős növekedést eredményezett.

Az ÁPV Rt. tulajdonában levő társaságok száma 1998-ban 448-ról 387-ra csökkent, amelyet alapvetően az értékesítések okoztak. Ezen belül a működő társaságok száma 286-ról az év végére 218-ra csökkent.

A Postabank Rt. tőkecsökkenési, illetve tőkeemelési tranzakciói az ÁPV Rt. nyilvántartásaiban társasági részesedésként még nem jelentek meg 1998-ban, mivel az adatokban bekövetkezett változás december 31-én a cégbíróságon még nem volt bejegyezve.

Az ÁPV Rt. hozzárendelt vagyona változásának elemeit részletesen az általános indokolás melléklete tartalmazza.

2.5.3. Az ÁPV Rt. hozzárendelt vagyonával összefüggő kiadások

Az ÁPV Rt. kiadásai 1998-ban 94,2 milliárd forintot tettek ki, amelyek mintegy 1,7 milliárd forinttal elmaradtak a költségvetési törvény módosítása során jóváhagyott előirányzattól.

A 17,8 milliárd forint összegű költségvetési befizetési kötelezettségét a tervezettnek megfelelően teljesítette az ÁPV Rt. 11,8 milliárd forint került befizetésre a központi költségvetés számára privatizációs bevételként, amelynek forrását még az 1997. évi értékesítési bevételek adták. Az 1998-as eladások volumene és értéke jelentősen alatta maradt a korábbi években megvalósult tranzakciókénak, így a privatizációs bevételek költségvetést megillető hányada is jóval alacsonyabb.

Az ÁPV Rt. 76,4 milliárd forintos ráfordításai az említett, minimális mértékű eltéréssel szintén a tervezettnek megfelelően alakultak. E kiadások több mint fele, 43,5 milliárd forint a privatizációval, annak előkészítésével és a vagyonkezeléssel kapcsolatos költségekből származik. A kifizetések nagyobb része a második félévben jelentkezett a Postabank Rt. tőkeemelésben való év végi részvétel miatt. Az ÁPV Rt. 760%-os árfolyamon 20,0 milliárd forint készpénzes tőkeemelést hajtott végre a Postabankban, továbbá a Bank tőkerendezésének része volt a 339%-os árfolyamon vásárolt Kereskedelmi és Hitelbank Rt. részvények 15,3 milliárd forint ellenértéke is. E kiadások előrelátható felmerülése miatt került sor a ráfordítások e tételének módosítására.

Reorganizációra 13,5 milliárd forintot fordított az ÁPV Rt, amely elmaradt ugyan a tervezettől, azonban meghaladta a korábbi évek kiadásait. A privatizációs szervezet tevékenységében 1998-ban növekvő szerephez jutott a vagyonkezelői tevékenység, amelynek egyik hangsúlyos eleme a „vállalatfeljavítás”, a reorganizáció volt. A reorganizációs tevékenység két jól elkülöníthető területen zajlott, egyrészt a privatizálható társaságok azon körét érintette, amelyeket eladható állapotban kellett tartani. Másrészt ide tartozott a tartós állami tulajdonban maradó társaságok köre, ahol a cégek feljavítását nemzetgazdasági, illetve ágazatpolitikai megfontolások indokolták.

A ráfordítások további tételeit, így a külön jogszabályban előírt kiadási kötelezettségeket alapvetően az előírásoknak megfelelően teljesítette az ÁPV Rt. A költségvetési törvény által meghatározott, egyes kiemelten fontos területek részére irányuló kifizetéseket az e területeket kezelő minisztériummal kötött megállapodás szerinti ütemezésben utalta az ÁPV Rt.

Az ÁPV Rt. részére előirányzott kiadások teljesítését a törvényjavaslat ... számú melléklete tartalmazza.

Az ÁPV Rt. kiadásait formálisan növelte a privatizációs tartalékba helyezett összeg is, amely azonban jövőbeni kötelezettségek fedezetét biztosítja. A tartalékolásra fordított összeg 1998-ban 51,6 milliárd forint, amely az ÁPV Rt. bevételeit terhelte. Ehhez adódik hozzá a költségvetési törvény módosításának rendelkezései szerint a gázközművekkel kapcsolatos kötelezettségek fedezetét biztosító 50,0 milliárd forintnyi államkötvény, valamint az MFB Rt. részére továbbutalt 37,7 milliárd forint készpénz, melyek forrását a központi költségvetés biztosította.

A privatizációs tartalékból 1998-ban mintegy 79,0 milliárd forint került felhasználásra. Ezek közül a legjelentősebb a válsághelyzetek kezelésére szolgáló kifizetések 52,7 milliárd forint összege volt, amely nagyobb részt (38,8 milliárd forint) az év második részében realizálódott. Ezt terhelte a költségvetésből származó, az MFB Rt-nek átadott 37,7 milliárd forint is. Emellett a válságkezelési kiadások közül került kifizetésre a 1127/1997. sz. Kormány határozat alapján az integráción kívüli szénbányák gazdálkodásának támogatása (MVM Rt.: 1,2 milliárd forint, SZÉSZEK: 0,4 milliárd forint).

Jelentős kifizetés történt még a Privatizációs ellenérték hányad (12,8 milliárd forint), valamint az önkormányzatok járandósága (10,3 milliárd forint) teljesítése kapcsán. Szintén a tartalékból valósultak meg a garanciális (1,1 milliárd forint) és a bírói végzéseken alapuló kifizetések ( 2,0 milliárd forint).

2.6. Az Állami, kincstári vagyonnal kapcsolatos bevételek

Az állami tulajdonban lévő, illetve kincstári vagyonból származó részesedések, befizetések 1998-ban több mint 10,0 milliárd forintot tettek ki. Ennek meghatározó tételét (7,7 milliárd forintot) az osztalékbevételek jelentik. Az ÁPV Rt. a költségvetési törvény módosítása során csökkentett összegű, 6,0 milliárd forintnyi befizetési kötelezettségét maradéktalanul teljesítette. A Szerencsejáték Rt. 1,2 milliárd forintos befizetése is megfelel az előirányzottnak. Elmaradás (0,6 milliárd forint) mutatkozik viszont a pénzintézeti részesedések alakulásában, tekintettel arra, hogy az egyes (részben) állami tulajdonú bankok számára az 1998. évi eredmény a vártnál kedvezőtlenebb lett.

A koncesszióból származó bevételek is elmaradtak a tervezettől, a mintegy 0,7 milliárd forintnyi befizetés csak a felét teszi ki az előirányzatnak. Különösen nagy volt az elmaradás az ún. infrastrukturális - ezen belül is a távközléshez kapcsolódó - koncessziók terén, amely részben egy koncessziós pályázat vártnál későbbi kiírásával, illetve az Antenna Hungária Rt. privatizációjának elmaradásával van összefüggésben.

A kincstári vagyon kezelésével és hasznosításával kapcsolatos, a Kincstári Vagyoni Igazgatóság (KVI) által befizetett 1,6 milliárd forintnyi bevétel viszont több mint ötszöröse volt a 0,3 milliárd forint összegű előirányzatnak. A KVI által kezelt vagyon hasznosításából származó többletbevételek meghatározóan a részvények értékesítésből, az osztalékokból, illetve az állami öröklésből származó vagyon értékesítéséből származó befizetésekből adódnak.

2.7. A pénzintézetek költségvetési kapcsolatai

A pénzügyi tevékenységet folytatók társasági adója 1998-ban 18,1 milliárd forintban teljesült, ami az előző évhez képest 1,3 milliárd forintos és 6,7%-os csökkenést jelent. Az 1998. évi pénzforgalmi adóbevétel jelentősen elmaradt a tervezettől, hiszen a 31,5 milliárd forintos előirányzatnak mindössze az 57,3%-a került befizetésre. A zárszámadással érintett évben a pénzügyi szektorban tevékenykedő vállalkozások jövedelmezősége nagymértékben romlott, ami a társasági adóbevétel csökkenésében is éreztette hatását.

2.8. Az MNB gazdálkodása és költségvetési kapcsolata

Az MNB a számviteli törvényben, valamint az éves beszámoló készítési és könyvvezetési kötelezettségének sajátosságairól szóló, módosított 18/1997. (II. 4.) Korm. rendeletben foglaltak alapján készítette el 1998. évi beszámolóját.

Az auditált és a közgyűlésen elfogadott mérleg és eredmény-kimutatás szerint 20,1 milliárd forint nyeresége képződött, saját tőkéje 1998. december 31-én pedig 59,7 milliárd forint volt.

A központi költségvetés és a jegybank közötti osztalék-elszámolás a Magyar Nemzeti Bankról szóló, többször módosított 1991. évi LX. törvény 78. §-ában foglalt jövedelem-elszámolásra vonatkozó szabályoknak megfelelően, a jegybank sajáttőke-ellátottságára vonatkozó követelmény figyelembevételével történt.

Minthogy az MNB eredményszemléletű kettős könyvvitelt vezet, a költségvetés viszont pénzforgalmi szemléletben készül, ezért a költségvetésben szereplő, a jegybankkal kapcsolatos bevételek és kiadások részben az 1997-es eredményhez kapcsolódnak, illetve az 1998. évi eredmény miatti elszámolás pénzforgalmilag csak 1999-ben történt meg.

A jegybank éves eredményével kapcsolatos elszámolás

A számviteli törvény szerinti (eredményszemléletű) eredmény (20,1 milliárd forint) lényeges javulást jelent az 1997. évben elért 6,1 milliárd forinthoz képest, viszont jelentős az elmaradás a tervezett 71,8 milliárd forint eredménytől.

A jegybank 1998. évi eredményének alakulását nagymértékben befolyásolta az egyre bizonytalanabbá váló nemzetközi gazdasági környezet, melynek következtében az év folyamán változó irányú és intenzitású tőkebeáramlás valósult meg.

1998. első négy hónapjában a vártnál nagyobb, jelentős intenzitású, egyenletes tőkebeáramlás volt a jellemző. Az MNB ebben az időszakban dollárt vásárolt a sáv erős szélén, így e folyamat következtében a devizakövetelés-növekedés mértéke a prognosztizált értéket - éves szinten - 586,0 milliárd forinttal meghaladta. A konverzió következtében a gazdaságba áramló többletlikviditást a pénzpiaci betétállomány és MNB kötvényállomány növekedésével semlegesítette a jegybank. A sterilizációs állományok, valamint az egyéb nettó forinttartozások 460,0 milliárd forinttal növekedtek az év során. E folyamatok eredőjeként a devizakamat-egyenleg javult, vele párhuzamosan azonban a forint-kamategyenleg romlott, tehát a nettó kamategyenleg közel 75,0 milliárd forinttal rosszabb a tervezetthez képest.

A tőkebeáramlás később megtorpant, majd a következő három hónapban megállt. A forint ingadozva eltávolodott árfolyamsáv erős szélétől, melynek következtében az átértékelési eredmény - az év folyamán - több mint 90,0 milliárd forinttal magasabb lett a vártnál.

Augusztusban - elsősorban nemzetközi gazdasági, pénzpiaci okokból - a forint árfolyama - változatlan nettó devizapozíció mellett - jelentősen gyengült. Augusztus végétől erőteljes tőkekiáramlás indult meg, és szeptember elejére az árfolyam gyakorlatilag elérte az árfolyamsáv alsó szélét. Az MNB augusztus végétől október elejéig jelentős mértékben eladással interveniált az árfolyamsáv gyenge szélén a forint-árfolyam védelme érdekében, így a nettó devizapozíció jelentősen csökkent, mérséklődtek a devizabetét állományok, valamint a sterilizációs állományok. Így a deviza-kamategyenleg romlott, a forint-kamategyenleg viszont javult, összességében a nettó kamategyenleg javulást mutatott. Ekkor a devizaállományokon jelentős mértékű átértékelési eredmény keletkezett.

A november-decemberi időszakban az árfolyam alulról, az év végén felülről közelítette a forint-árfolyam sáv közepét, 1998. végén sávközépen zárt.

A likviditás-lekötés összköltsége egész évre 141,9 milliárd forint volt. Ebből az MNB kötvények kamatköltségére 56,4 milliárd forint, a hitelintézetek pénzpiaci betéteire 85,5 milliárd forint esik.

Az eredmény alakulására tehát a következő fő összetevők hatottak vissza:

a nettó kamategyenleg az előre jelzetthez képest közel 75,0 milliárd forinttal romlott,

ezt ellensúlyozta az átértékelési eredmény tervezetthez képest több mint 90,0 milliárd forintnyi javulása,

a céltartalék képzés és céltartalék felszabadítás nettó egyenlege a tervezetthez képest közel 35,0 milliárd forinttal csökkentette a jegybank eredményét,

az MNB 1998. évi eredmény-prognózisa számolt a CIB értékesítéséből származó nyereséggel, azonban a befolyt 26,0 milliárd forint az 1997. évi eredményt javította.

Az MNB és a központi költségvetés közötti pénzügyi elszámolások

A tervezett eredmény elmaradásával összefüggésben a pénzforgalmi befizetés 62,0 milliárd forint összegű előirányzata is kisebb mértékben teljesült. Az 1998. évi folyó eredményéhez, valamint a jegybanktörvényben rögzített saját tőke követelmény teljesítéséhez kapcsolódva - ezek egyenlegeként - 41,9 milliárd forintot fizetett be a jegybank, amely elmaradás az eredmény csökkenésnél kisebb mértékű volt. Ebben az 1997. évi eredményhez kapcsolódó, de pénzforgalmilag 1998-ban elszámolt tételek játszottak szerepet, amelyek közül a CIB Rt. értékesítéséből befolyt 30,4 milliárd forint volt a meghatározó.

 

 millió forint

 

 

 

 Fizetési kötelezettség jogcíme

 Pénzügyi rendezés

 

 

 Időszak

 eredmény

 tőkekövetelmény

 összege:

 

 

 

 miatt

 

 

 1.

 1997. évi folyamatokból származó 1998-as befizetés

 33 214,0

 - 8 840,0

 24 374,0

 

 2.

 1998. I-XI- havi elszámolás összesen:

 24 688,0

 - 7 129,0

 17 559,0

 

 3=1+2.

 1998. évben pénzforgalmilag rendezett elszámolások

 57 902,0

 - 15 969,0

 41 933,0

 

 4.

 1998 december havi elszámolások

 - 1 349,0

 - 861,0

 - 2 210,0

 

 5=2+4.

 1998. évi azonban pénzforgalmilag csak 1999-ben rendezett eredmény szemléletű elszámolások

 23 340,0

 - 7 991,0

 15 349,0

 

 6.

 MNB fizetési kötelezettsége a jegybanktörvény 78. §-a valamint közgyűlési döntés alapján

 20 112,0

 - 7 991,0

 12 121,0

 

 7=6-5.

 Közgyűlés után elszámolandó összeg

 

 

 - 3 228,0

Megjegyzés: a „-” jel költségvetési kifizetést jelöl

1998. év során változás következett be az MNB és a központi költségvetés közötti pénzügyi kapcsolat elszámolásában. Az 1998. évi jegybanki eredménnyel összefüggő és az 1998. évi saját tőke követelmény miatti befizetések, illetve térítési igények nem egyenlegükben, hanem bruttó módon jelennek meg a költségvetési mérlegben.

Ennek megfelelően az MNB befizetéseként megjelenő közel 49,1 milliárd forint az 1997. évi elszámolási tételek ún. nettó értékét és az 1998. évi jegybanki folyó eredmény utáni befizetések együttes összegét tartalmazza.

A jegybanktörvény 78. §-a alapján az MNB saját tőkéje nem lehet kevesebb, mint a forgalomban lévő bankjegy- és érmeállomány éves átlagának 9%-a. Ennek megfelelően a jegybank saját tőkéje az 1997. december 31-ei 51,7 milliárd forintról, 1998. év folyamán 8,0 milliárd forinttal növekedett, azaz 1998. december 31-én 59,7 milliárd forint volt.

A törvényi előírás teljesítéséhez a központi költségvetés 1998. év során mintegy 7,13 milliárd forintot utalt át a jegybank számára, az adósságszolgálati kiadások között jelenik meg.

3. Felhalmozás és lakásgazdálkodás

A központi költségvetés 1998. évi zárszámadási mérlegében a felhalmozási célú kiadások összege 140,8 milliárd forint. Ezen belül a kormányzati döntésű központi beruházások támogatása 92,4 milliárd forint, amelyhez egyéb intézményi saját forrásból 5,4 milliárd forint központi költségvetési kiadás társult. Ez a teljesítés csak valamelyest - mintegy 4%-kal - haladja meg az elmúlt évi tényt, melynek elsősorban az előirányzathoz képest jelentős teljesítéselmaradás az oka. A magánerős lakásépítés támogatása 43,0 milliárd forintra teljesült az 1997. évi 53,2 milliárd forinttal szemben, amely megközelítően 20%-os központi kiadáscsökkenést jelent az előző évhez képest. A központi költségvetési intézmények az intézményi beruházásokra és felhalmozási célú pénzeszközátadásokra 86,7 milliárd forintot, a felújításokra 20,3 milliárd forintot költöttek el. Összességében az intézményi felhalmozás 40%-ot meghaladó növekedést mutat az 1997. évhez képest.

Az elkülönített állami pénzalapok 1998-ban összesen 58,2 milliárd forint értékű felhalmozást valósítottak meg, illetve beruházást támogattak az 1997. évi 36,3 milliárd forint hasonló célú kiadásaikkal szemben.

A központi kormányzati kiadások az 1998. évben - az előbbiekben részletezettek szerint - mindösszesen 304,0 milliárd forint felhalmozást támogattak, illetve valósítottak meg. Ezen felül volumenében is jelentős beruházásokhoz járultak hozzá pályázatok keretében az ágazati célelőirányzatok és célprogramok, valamint a települési önkormányzatok fejlesztési kiadásaihoz nyújtott támogatások 50,6 milliárd forint.

3.1. Központi beruházások

A központi beruházások 112,5 milliárd forint törvényi módosított központi költségvetési támogatási előirányzatából 92,4 milliárd forint folyósítása történt meg. Az egyéb forrásokból év közbeni intézkedésekkel 120,9 milliárd forintra megemelt módosított előirányzat terhére realizált éves kiadás 97,9 milliárd forint. Mind a támogatási, mind az egyéb forrással növelt előirányzatnál a felhasználás 80% körüli volt.

Az előirányzathoz képest kialakult mintegy 20%-os teljesítés-elmaradásnak több oka van: az engedélyezési eljárások és a kivitelezési versenytárgyalások, valamint a nemzetközi tárgyalások elhúzódása, a hitelszerződések megkötésének kitolódása, illetve a korábbi döntések átértékelése, módosítása, vagy a saját források hiánya.

Mindezek eredményeként a központi beruházásoknál az év végén 23,0 milliárd forint kiadási maradvány keletkezett. Ez az összeg azonban - a Magyar Államkincstár és a fejezetek önrevíziója alapján - megközelítően 100%-osan majdnem teljes egészében kötelezettségvállalással terhelt. A pénzügyminiszter a fejezetek javaslata alapján a maradvány-elszámolás keretében a központi beruházások kiadási maradványának 1999. évi felhasználásról már rendelkezett.

3.2. Központi beruházások funkcionális összetétele

Az általános közösségi szolgáltatások, ezen belül a törvényhozó és végrehajtó szervek, a pénzügyi és költségvetési tevékenységek és szolgáltatások, a külügyek, az alapkutatás, valamint a műszaki fejlesztés és az egyéb általános közösségi szolgáltatások - területén gyakorlatilag az 1997. évi ténnyel azonos 12,2 milliárd forint kiadás szolgálta a kormányzati döntésű beruházásokat.

A védelem, a rendvédelem és közbiztonság területén mintegy 9,0 milliárd forint került elköltésre központi beruházásokra. Ez az összeg 5-6%-kal alacsonyabb az 1997. évinél.

Az oktatási tevékenységek és szolgáltatások, ezen belül a közép és felsőfokú, valamint az egyéb oktatás központi beruházásaira, elsősorban kollégiumi férőhely és könyvtár kialakításra és a lágymányosi egyetemi fejlesztésekre 10,7 milliárd forintot költött a tárca az 1997. évi 11,3 milliárd forinttal szemben.

Az egészségügy 1998-ban megvalósított központi beruházásaiban meghatározóak a kórház-rekonstrukciók és az orvosi diagnosztikai eszközpark korszerűsítése.

A szórakoztató, kulturális, és vallási tevékenységek és szolgáltatások központi beruházásai - összesen 8,9 milliárd forint - 40%-ot meghaladó mértékben bővültek, az 1997. évihez képest, főként a kulturális tevékenységek és szolgáltatások területén.

A mező, erdő, hal és vadgazdálkodásban az inflációt meghaladóan, mintegy 23%-kal nőtt a központi beruházások támogatása, főként az öntözésfejlesztésben és az eredőtelepítésben.

A bányászat és ipar területén egyetlen jelentős projekt, a mecseki uránércbánya bezárásával kapcsolatos beruházás.

A közlekedési és távközlési tevékenységek és szolgáltatások 1998 évi központi beruházásaiban meghatározó programok voltak a vasúthálózat fejlesztése, a MÁV modernizációs program és a létszámkiváltó műszaki fejlesztés, a kombinált fuvarozás fejlesztése, valamint az Útalap determinációi miatt a központi beruházási előirányzatból néhány országos főút és híd beruházása. Ebben az ágazatban az előirányzathoz képest mintegy 20%-os teljesítés elmaradás, azaz 11,0 milliárd forintot meghaladó maradvány realizálódott az általános indokolásban ismertetett okok miatt.

A környezetvédelem központi beruházásaiban meghatározóak a vízgazdálkodási beruházások, ezen belül is a szennyvíz ellátás, az egészséges ivóvíz biztosítás, stb. beruházások.

3.3. Lakásépítési támogatások

Az 1998. évi költségvetés a lakásfinanszírozási intézmények átalakítására, valamint a növekvő konjunktúrára, jövedelmekre alapozva a lakásépítés és felújítás egyenletes fejlődését feltételezte. Ezzel szemben a felújítás tömeges megkezdése elmaradt, a lakásépítésnél pedig - a támogatás szabályozás 1999. évtől bevezetésre került új elemei miatt - kivárás volt tapasztalható.

Az összes lakáscélú kiadásra előirányzott 83,2 milliárd forint 80,8 milliárd forintra teljesült. Ezen belül a központi költségvetésben lakástámogatásokra előirányzott 46,0 milliárd forinttal szemben közel 43,0 milliárd forint a teljesítés.

A lakásépítési kedvezmény és a mozgáskorlátozottak támogatása megfelelt az előirányzatnak. A lakás-takarékpénztárban megtakarítók támogatása - a várttól elmaradó szerződésszám következtében 1,8 milliárd forinttal lett kevesebb az előirányzatnál. Az úgynevezett régi - 1989. év előtt nyújtott - hitelek törvényben meghatározott 12%-os kamatainak kiegészítésére a teljesítés közel 1,8 milliárd forinttal meghaladta az előirányzatot az OTP e hitelekre alkalmazott magas, a piaci szintet meghaladó kamata következtében. Ugyanakkor az 1989-1993. között nyújtott hitelekre folyósított törlesztési támogatásra 1,5 milliárd forint megtakarítás keletkezett az állomány gyors csökkenése következtében.

4. Társadalmi közkiadások

4.1. A központi költségvetési szervek gazdálkodása

4.1.1. A központi költségvetési szervek gazdálkodásának főbb szabályváltozásai

A központi költségvetési szervek gazdálkodásának szabályozásában alapvető változás 1998. évre nem következett be. A jogszabály-módosítások döntő hányada az 1996. évtől kialakult kincstári rendszer korszerűsítésére, továbbfejlesztésére irányult, különös tekintettel a kincstári biztosi, illetve a programfinanszírozási rendszer működése hatékonyságának növelésére, továbbá az intézmények adóssága keletkezésének megakadályozására.

Az 1997. évtől bevezetésre került kincstári biztosi rendszer önmagában is fokozta a gazdálkodási fegyelmet, mérséklő hatást gyakorolt a tartozásállomány volumenére. A programfinanszírozás körébe vont előirányzatok számának és így volumenének növelése révén fokozottabban biztosítani lehetett ezen előirányzatok célirányos felhasználását.

A közszférában foglalkoztatottak létszámának csökkentésére irányuló törekvéseknek szabályozottabb keretet teremtett a tárgyévben megvalósuló létszámcsökkentés fogalmának, tartalmának meghatározása. Ezáltal a központi költségvetés céltartalékából finanszírozott egyszeri kifizetések igénylése szabályozottabbá, körülhatároltabbá vált.

A beszámolási rendszert, az ellenőrzést erősíti, illetve segíti az az 1998. évtől bevezetett szabály, mely szerint a felügyeleti szervnek a tárgyévet követő év április 30-áig felül kell vizsgálnia a felügyelete alá tartozó költségvetési szerv beszámolóját, s ennek keretében értékelnie kell a szerv szakmai tevékenységét is. Ugyanakkor meghatározta a vonatkozó kormányrendelet azt is, hogy mi minősül kötelezettségvállalással terhelt előirányzat-maradványnak, illetve mit lehet e tekintetben dokumentumnak tekinteni. E szabályozásnak az előirányzat-maradványok felülvizsgálata, illetve jóváhagyása során van jelentősége, mivel a kötelezettségvállalással nem terhelt intézményi maradványrészt többlet-, vagy új feladatok finanszírozására lehet fordítani.

4.1.2. A bevételek alakulása

A központi költségvetési szervek összes bevétele (támogatással együtt) a médiumok támogatása, továbbá a Várpalota és térsége kormányzati beruházás elszámolása nélkül 1227,5 milliárd forint volt 1998-ban, mely összeg 15,4%-kal (164,0 milliárd forinttal) magasabb az eredeti előirányzatnál. Az összes bevétel 70,2%-a támogatásból, 29,8%-a saját bevételből származott. Ez utóbbin belül

45,0% intézményi saját folyó bevétel,

1,6% felhalmozási jellegű bevétel,

17,6% társadalombiztosítástól átvett pénzeszköz,

6,7% elkülönített állami pénzalapból származó pénzeszköz,

18,8% a fejezetektől, költségvetési szervektől, önkormányzatoktól átvett pénzeszköz,

9,2% államháztartáson kívülről átvett pénzeszköz,

1,1% a korábban nyújtott kölcsönök visszatérülése.

A központi költségvetési szervek és támogatási célprogramok bevételeinek alakulását 1997-1998-ban az alábbi összeállítás mutatja be.

 

 

 

 

 

 

 

 milliárd forintban

 

 Megnevezés

 1997. éviteljesítés

 1998. évieredeti elő- irányzat

 1998. éviteljesítés

 1998/ 1997.teljesítés%-ban

 1998.teljesítés eredeti előirányzat %-ban

 Változás1998- 1997.

 Változás1998. tény- eredeti

 

 Bevételek összesen

 915,6

 1.063,5

 1.233,1

 134,7

 115,9

 317,5

 169,6

 

 Ebből:

 

 

 

 

 

 

 

 

 I. Költségvetési támogatás

 612,5

 811,3

 865,9

 141,4

 106,7

 253,4

 54,6

 

 II. Saját bevételek

 303,1

 252,2

 361,6

 119,3

 143,4

 58,5

 109,4

 

 Ebből:

 

 

 

 

 

 

 

 

 1. Intézmények saját folyó bevételei

 140,5

 137,9

 165,1

 117,5

 119,7

 24,6

 27,2

 

 Ebből:

 

 

 

 

 

 

 

 

 alaptevékenység bevételei

 51,5

 60,6

 61,3

 119,0

 101,2

 9,8

 0,7

 

 alaptevékenységgel összefüggő bevételek

 49,6

 40,5

 59,3

 119,6

 146,4

 9,7

 18,8

 

 egyéb bevételek

 16,3

 18,6

 20,7

 127,0

 111,3

 4,4

 2,1

 

 áfa bevétel és visszatérítés

 15,9

 11,0

 17,9

 112,6

 162,7

 2,0

 6,9

 

 kamat bevételek

 0,3

 0,2

 0,3

 100,0

 150,0

 0,0

 0,1

 

 2. Felhalmozási és tőkejellegű bevételek

 11,2

 3,5

 6,0

 53,6

 171,4

 - 5,2

 2,5

 

 3. Támogatások, visszatérülések, átvett pénzeszközök

 138,5

 108,7

 186,6

 134,7

 171,7

 48,1

 77,6

 

 Ebből:

 

 

 

 

 

 

 

 

 Társadalombiztosítástól átvett pénzeszköz

 64,5

 56,7

 64,6

 100,2

 113,9

 0,1

 7,9

 

 Elkülönített alapoktól átvett pénzeszköz

 24,1

 19,3

 24,6

 102,1

 127,5

 0,5

 5,3

 

 Fejezettől, költségvetési szervtől átvett pénzeszköz

 35,7

 8,7

 63,6

 178,2

 731,0

 27,9

 54,9

 

 Államháztartáson kívülről átvett pénzeszköz

 14,2

 23,9

 33,6

 236,6

 140,6

 19,4

 9,7

 

 4. Korábban nyújtott kölcsönök visszatérülése

 0,9

 2,1

 3,9

 433,3

 185,7

 3,0

 1,8

(A táblázat az intézményi beszámolók adatait tartalmazza)

4.1.2.1. A költségvetési támogatás

A központi költségvetési szervek támogatással fedezett működési, intézményi felhalmozási kiadásaira az 1998. évi költségvetésről szóló törvény eredetileg 654,6 milliárd forintot (1998. évi törvényi módosított 657,0 milliárd forint), az 1997. évi eredeti előirányzatnál 28,8%-kal magasabb összeget irányzott elő. Év közben a fejezetek összes támogatása 57,5 milliárd forinttal, 8,8%-kal nőtt. A változások főbb okai a következők voltak:

a költségvetés általános tartaléka, valamint a céltartalék felhasználásával több tárca támogatása összesen 15,1 milliárd forinttal nőtt;

a rubel elszámolású hitelek visszatérülése terhére a HM és BM tárca, a vállalkozások folyó támogatása terhére a FM tárca támogatása nőtt 23,5 milliárd forinttal;

a költségvetési törvény módosításával 3,9 milliárd forinttal a BM és a KHVM támogatása emelkedett.

 milliárd forintban

 1998. évi eredeti támogatási előirányzat:

 654,6

 A központi költségvetés általános tartaléka terhére [több kormány-határozat] 

 + 13,3

 A végkielégítésre és illetménykiegészítésre szolgáló céltartalék terhére [több kormány-határozat]

 + 1,8

 Az Oroszországi Föderáció államadóssága ellentételezéseként 1998-ban beszállított haditechnikai termékek pénzügyi elszámolása (HM 8,2 milliárd, BM 11,8 milliárd forint) [3038/1996; 2195/1998; 2168/1998; 2295/1998. Korm. határozatok]

 + 20,0

 Nemzetgazdasági előirányzatok terhére (KüM 0,1 milliárd, FVM 3,5 milliárd forint) [2113/1998. Korm. hat.]

 + 3,6

 Az 1998. évi XC. tv. alapján a szervezett bűnözés elleni küzdelem technikai-pénzügyi megalapozására (BM)

 + 2,4

 Az 1998. évi XC. tv. alapján a MÁV Rt. modernizációs programra (KHVM)

 + 1,5

 Egyéb növekedés [beruházási maradvány terhére és helyi önkormányzatoktól átcsoportosítás] (MEH, EüM, NKÖM)

 + 0,4

 Együtt az összes előirányzat-növekedés:

 + 43,0

 Módosítás nélkül túlléphető előirányzatok

 + 14,5

 Összesen (támogatás-növekedés):

 + 57,5

 1998. évi teljesített támogatási előirányzat: 

 712,1

4.1.2.2. A saját bevételek

A központi költségvetési szervek - a fejezeti kezelésű támogatási célprogramokkal együtt - 1998. évben 361,6 milliárd forint bevételt értek el, mely 109,4 milliárd forinttal - 43,4%-kal - magasabb az eredeti előirányzatnál, az 1997. évi 303,1 milliárd forint befolyt bevételnél pedig 58,5 milliárd forinttal - 19,3%-kal - több.

Az alaptevékenység bevételei 61,3 milliárd forintra teljesültek, az 1997. évi 51,5 milliárd forint teljesítéshez képest 9,8 milliárd forinttal - 19,0%-kal - nőttek, míg a tervezett 60,6 milliárd forinttal szemben ez 1,2%-os többletnek felel meg. Nagy részük hatósági díjak és az illeték jellegű bevételek emelkedéséből (feladatbővülés, díjtételemelés) származik. Ezen bevételek pontosabb tervezésének irányába hatott az a költségvetési szabályozás, hogy e bevételek előirányzatot meghaladó többletének 50%-át használhatják fel az intézmények, a másik 50%-a a központi költségvetést illeti meg.

Az alaptevékenységgel összefüggő egyéb bevételek összege (alaptevékenység során létrehozott áru- és készletértékesítés bevétele, az alaptevékenység körében végzett szolgáltatások ellenértéke, a nyereség nélkül tovább számlázott szolgáltatások ellenértéke) 59,3 milliárd forintot tett ki, ami az 1997. évi teljesítésnél 9,7 milliárd forinttal, 19,6%-kal több, és 18,8 milliárd forinttal - 46,4%-kal - magasabb az eredeti előirányzatnál. Ez a teljes bevételi összeg 16,1%-át teszi ki.

Az intézmények egyéb bevételei 18,6 milliárd forintot tettek ki, ami 2,1 milliárd forinttal - 11,3%-kal - magasabb az eredeti előirányzatnál. A növekmény túlnyomó része a helyiségek tartós és eseti bérbeadásának bevétel-emelkedéséből származik. Az általános forgalmi adó bevétel és visszatérülés 17,9 milliárd forint volt, ami 6,9 milliárd forinttal, 62,7%-kal haladta meg az eredeti előirányzatot. A kamatbevételek tervezett összege 0,2 milliárd forint, a teljesítés pedig 0,3 milliárd forint volt.

A felhalmozási és tőkejellegű bevételek 6,0 milliárd forintra teljesültek, ami 2,5 milliárd forinttal több az eredeti előirányzatnál, az előző évihez képest 5,2 milliárd forinttal csökkent.

A támogatások, kiegészítések és átvett pénzeszközök jogcímein az elért bevétel az összes intézményi és célprogram-bevétel több, mint felét teszi ki, összege 186,6 milliárd forint volt. Ez a tervezett előirányzatot 77,9 milliárd forinttal - 71,7%-kal - haladja meg. Ezek a bevételek nehezen tervezhetők, év közben egyedi döntésekkel, sok esetben egyszeri jelleggel jutnak hozzá az intézmények, a támogatási célprogramok bevételei pedig a befizetések alapját képező tényezők változásától függőek. A társadalombiztosítási alapoktól átvett pénzeszközök a teljesítményfinanszírozás miatt nem tervezhetők pontosan.

A tervezettől való eltérés 83,5 milliárd forintos összegéből a társadalombiztosítási alapoktól átvett pénzeszköz 7,9 milliárd forinttal (13,9%-kal), az elkülönített állami pénzalapoktól átvett pénzeszköz 5,3 milliárd forinttal (27,5%-kal) volt több a tervezettnél; a fejezeten belüli és a más fejezettől átvett pénzeszköz - részben a halmozódások miatt - 60,5 milliárd forinttal (795,4%-kal), az államháztartáson kívülről (külföldről, vállalkozásoktól, lakosságtól stb.) átvett pénzeszközök összege pedig közel 10,0 milliárd forinttal magasabb az eredeti előirányzatnál.

A vállalkozási tevékenység bevételei között az ahhoz kapcsolódó áru értékesítés és szolgáltatás bevételei jelennek meg, melyek tervezett összege 7,0 milliárd forint, a teljesítés 8,2 milliárd forint volt, és mindössze 0,7 milliárd forinttal haladja meg az előző évi teljesítést.

Összefoglalóan megállapítható, hogy a saját bevételek alakulására, illetve tervezésére együttesen hatott az infláció, a bevételeket terhelő befizetési kötelezettségek bevezetése. Az átvett pénzeszközök tekintetében - az ismertetett okok következtében - az inflációt meghaladó mértékű jelentős túlteljesítés mutatkozik. Hasonló a tendencia a (kisebb volumenű) alaptevékenységgel összefüggő un. egyéb bevételeknél.

Az államháztartás feladatai és forrásai megalapozottabb meghatározásához, elosztásához, a korrekt teherviseléshez szükséges napirenden tartani a kritikus tervezési elemeknél reálisabb, a várható folyamatokat korrekten tükröző előirányzatok kialakítását. Az év közben már felismert folyamat alapozta meg a központi költségvetési szervek 1999. évi bevételi előirányzatainak csaknem 50%-os emelését az előző évihez képest.

4.1.3. A kiadások alakulása

A központi költségvetési szervek 1998. évi kiadásai 1111,5 milliárd forintot tettek ki. Az 1998. évi eredeti kiadási előirányzat jelentős mértékű túlteljesülése kisebb részben az év folyamán költségvetési támogatást növelő intézkedésekből, nagyobb részben a központi költségvetési intézmények saját bevételeinek, illetve ennek megfelelő kiadásainak a tervezettet jelentősen meghaladó növekményéből adódott.

A kiadások tervezettől eltérő alakulásának, 144,8 milliárd forint növekményének főbb összetevői támogatási forrásból az alábbiak voltak:

Az 1998. évi költségvetésről szóló 1997. évi CXLVI. törvény 34/A. §-ának módosítása értelmében a Belügyminisztérium 2,4 milliárd forint többlettámogatást kapott a szervezett bűnözés elleni küzdelem technikai-pénzügyi megalapozására.

A költségvetés általános tartalékának terhére a központi költségvetési szervek támogatása év közben 13,3 milliárd forinttal növekedett, amely az általános tartalék közel 94%-a. Ennek keretében többek között az 1998. évi választások előkészítésére, lebonyolítására 2,7 milliárd forint, a rendőrség működési feltételeinek javítására 2,0 milliárd forint, a belvízkárt szenvedett termelők kártérítésére 1,5 milliárd forint, a szociális és egészségügyi dolgozók pótlékaira, ügyeleti díjára és létszámfejlesztésére (egészségügyi bérmegállapodásra) 1,5 milliárd forint, az árvízvédelmi kiadások teljesítésére 1,2 milliárd forint, valamint a közbiztonság megszilárdításával kapcsolatos intézkedések pénzügyi fedezetére 0,8 milliárd forint került átcsoportosításra év közben a költségvetés általános tartalékából. Ugyancsak a költségvetés általános tartaléka biztosított fedezetet a kormányváltásból eredő személyi juttatások és járulékaik rendezésére (350,0 millió forint), valamint a Miniszterelnöki Hivatal megnövekedett feladatainak ellátásával, illetve a Nemzeti Kulturális Örökség Minisztériuma létrehozásával kapcsolatos kiadásokra (450,0 millió forint, illetve 190,6 millió forint).

A fejezetek közül a következők részesültek a legnagyobb arányban a központi tartalékból év közben: Belügyminisztérium (44%), Földművelésügyi és Vidékfejlesztési Minisztérium (15%), Egészségügyi Minisztérium (13%).

Központi céltartalékot kellett képezni az 1998. évben megvalósuló létszámcsökkenésekkel összefüggő egyszeri kifizetésekkel kapcsolatos többletkiadások, valamint a fejezetek központi igazgatásában foglalkoztatott felsőfokú iskolai végzettségű köztisztviselők illetménykiegészítés-emelése többletkiadásainak részbeni, illetve teljes fedezetére. A céltartalék-felhasználás az 1998. évi költségvetésről szóló törvény rendelkezései között - túlléphető előirányzatként - előírt 1,7 milliárd forintot a 142,1 millió forinttal haladta meg.

A Magyar Honvédség és a Határőrség technikai színvonalát javították az Oroszországi Föderáció államadóssága terhére beszállított haditechnikai eszközök, melyek révén a támogatással fedezett kiadás összesen mintegy 20,0 milliárd forinttal növekedett. A beérkezett haditechnikai eszközök pénzügyi elszámolása költségvetési támogatásként a Honvédelmi Minisztérium (8,2 milliárd forint) és a Belügyminisztérium (11,8 milliárd forint) fejezeteknél jelentkezett.

A tervezett kiadásoktól való eltérés meghatározó tényezője volt 1998-ban a saját bevételek teljesülésének nagyarányú többlete, melyről a 4.1.2.2. pontban részletes értékelés található.

4.1.4. Az előirányzat-maradványok alakulása

A központi költségvetési szerveknél - ide értve a támogatási célprogramokat és a központi beruházásokat is - az alaptevékenység ellátásával összefüggően a gazdálkodás során 1998. évben 101,0 milliárd forint előirányzat-maradvány keletkezett. Az előző évek felhasználatlan előirányzat-maradványa 4,7 milliárd forint, így az összes megtakarítás 105,7 milliárd forint. A képződött maradvány 26,9 milliárd forinttal meghaladja az előző évi maradvány összegét.

Jelentősebb volumenű előirányzat-maradvány - az előző évekhez hasonlóan - a kiterjedt intézményhálózattal, illetve szakmai programok, célfeladatok, támogatási célprogramok finanszírozásával megbízott fejezeteknél képződött (pl. Földművelésügyi és Vidékfejlesztési Minisztérium, Gazdasági Minisztérium, Közlekedési, Hírközlési és Vízügyi Minisztérium, Oktatási Minisztérium, Szociális és Családügyi Minisztérium, Egészségügyi Minisztérium).

Az előirányzat-maradvány alakulásában - ugyancsak hasonlóan az előző évhez - kismértékben játszott szerepet a vállalkozási tevékenység pénzforgalmi eredményének az alaptevékenység ellátására történő visszaforgatása. A vállalkozási tevékenység pénzforgalmi eredménye mindössze 2,5 milliárd forint volt, a visszaforgatott összeg 0,8 milliárd forint.

Az intézmények önrevízió keretében felülvizsgálták előirányzat-maradványukat, s a jogszabályi előírásoknak megfelelően kimutatták az előirányzat-maradvány azon részét, amely a szabályozásnak megfelelően nem illeti meg a költségvetési szerveket. Az államháztartásról szóló törvény értelmében a Pénzügyminisztérium a fejezetek összesített maradványait felülvizsgálta, és 2 tárcánál 0,4 milliárd forint önrevízión felüli elvonást eszközölt (feladatelmaradás miatt). Így az összes elvonandó maradvány 6,3 milliárd forint. Az elvonásra kerülő összegből az ágazati és célfeladatok maradványa 2,4 milliárd forint. Az előző évi 0,9 milliárd forinttal szemben 1,7 milliárd forint az alaptevékenységi bevételek eredeti előirányzatát meghaladó többlet 50%-ának befizetéséből származó összeg. A felajánlott, illetve a felülvizsgálat alapján elvonandó összegek a központi költségvetés 1999. évi bevételét képezik.

A tárgyévben keletkezett előirányzat-maradvány elvonásokkal csökkentett összege, továbbá az előző évek felhasználatlan maradványa az 1999. évi felhasználási lehetőségeket növeli. Ezen összeg döntő része kötelezettségvállalással terhelt, igénybevétele az év elejétől jogszerűen folyik.

4.1.5. A vállalkozási tevékenység alakulása

A központi költségvetési szervek 1998. évi vállalkozási tevékenységéből származó pénzforgalmi bevétele 11,6 milliárd forint volt, ami az 1998. évi kiadási előirányzat 1,3%-át teszi ki, tehát az össztevékenységhez viszonyított aránya nem jelentős. A vállalkozási bevétel 54,7%-a a Közlekedési, Hírközlési és Vízügyi Minisztérium, 13,4%-a az Oktatási Minisztérium, 11,6%-a az Egészségügyi Minisztérium, 10%-a a Gazdasági Minisztérium, 4,8%-a a Magyar Tudományos Akadémia, 2,9%-a az FVM intézményeinél realizálódott. A többi fejezetnél kisösszegű vállalkozási tevékenység valósult meg. A teljesített bevétel 4,1 milliárd forinttal emelkedett az előző évhez viszonyítva, a pénzforgalmi eredmény 2,6 milliárd forint volt, 18%-kal nőtt az előző évhez képest. Az eredményből az alaptevékenység ellátására az intézmények 0,8 milliárd forintot forgattak vissza. A vállalkozási tartalék igénybe vétele 2,8 milliárd forint volt, aminek 65%-a felhalmozási kiadásokra, 35%-a működési célokra került felhasználásra.

4.1.6. A vagyon alakulása

A költségvetési szervek éves beszámoló keretében eszközeikről és forrásaikról a számviteli törvény előírásai szerint mérleget készítenek.

A befektetett eszközök aránya az összes eszközhöz viszonyítva 86%. A tárgyi eszközök aránya a befektetett eszközökön belül 80,6%-os, a mérleg főösszegén belül 69,4%-os arányt képvisel. A tárgyi eszközök körében az ingatlanok, gépek, berendezések, járművek - az átadott eszközök nélküli - mérleg szerinti nettó könyv szerinti értéke meghaladta az 1243,9 milliárd forintot, ami 5,4%-os növekedést jelent az előző költségvetési évhez képest. (A számviteli előírások alapján a tárgyi eszközöket könyvi értéken tartják nyilván. Az aktivált beruházások költségei és a felújítások növelik a könyvi értéket, míg a diktált kulcsok alapján elszámolt értékcsökkenés azt mérsékli.)

Az intézményi körben nyilvántartható immateriális javak (20,4 milliárd forint) és a tárgyi eszközök együttes bruttó értéke 2097,88 milliárd forint. A teljesen leírt eszközök bruttó értéke 210,4 milliárd forint, melynek 79%-a a gép, berendezés, felszerelés. Az eszközállomány bruttó értékének növekedéséből a beszerzések, létesítések 104,5 milliárd forintot, a felújítások 15,9 milliárd forintot, a térítésmentes átvételek 256,9 milliárd forintot tettek ki.

Az üzemeltetésre átadott eszközök értéke 182,3 milliárd forint.

A tárgyi eszközökön belül az ingatlanok bruttó könyvi értéke 1340,6 milliárd forintról 1401,8 milliárd forintra (4,6%-kal), a gépek, berendezések, felszerelések értéke 368,8 milliárd forintról 418,1 milliárd forintra (13,4%-kal) növekedett, a tárgyi eszközök nettó/bruttó aránya 68,6%, 1,4%-kal csökkent az előző évhez képest.

A forgóeszközök aránya az összes eszközhöz viszonyítva 14%. A forgóeszközök értéke az 1997. évihez képest 224,6 milliárd forintról 272,1 milliárd forintra (21,1%-kal) nőtt. A forgóeszközökön belül a készletek értéke 80,3 milliárd forintról 94,8 milliárd forintra, a követelések 4,7%-kal növekedtek.

Az értékpapírok állományi értéke a befektetett eszközök körében 848,3 millió forintról 882,2 millió forintra növekedett. Az állományi érték több, mint 90%-a a Pénzügyminisztérium fejezetnél jelentkezik, a Kisvállalkozói Garancia Alap megszűnésekor átvett értékpapír állomány révén.

4.1.7. Létszám és személyi kifizetések

A központi költségvetési szerveknél a személyi juttatások 1998. évi eredeti előirányzata 322,1 milliárd forint, a módosított előirányzat 343,0 milliárd forint volt. Összesen tehát 20,9 milliárd forinttal, 6,5%-kal nőtt az eredeti előirányzat, mely módosítás 23%-a kormányzati, illetve 21%-a felügyeleti szervi hatáskörben történt, a döntő rész (56%) intézményi kezdeményezésre - bevételi többletekből - valósult meg.

A teljesítés 335,7 milliárd forintot tett ki, 7,3 milliárd forinttal (2,1%) maradt el a módosított előirányzattól. Az elmaradás elsősorban az állományba nem tartozók juttatásainál (9,5%), a külső személyi juttatásoknál (6%) mutatkozott, de hasonló folyamat tapasztalható a részmunkaidős foglalkoztatásnál (4%) és a rendszeres személyi juttatásoknál (4,3%) is, miközben a nem rendszeres személyi juttatások 4,9%-kal nőttek.

A személyi juttatásokon belül a teljes munkaidőben foglalkoztatottaknál a rendszeres személyi juttatások teljesítése 225,2 milliárd forintot tett ki, ami 17,5 milliárd forinttal kevesebb az eredeti előirányzatnál. A munkavégzéshez kapcsolódó juttatások (jutalom, túlóra díj stb.) 43,4 milliárd forint, amely viszont 19,8 milliárd forinttal meghaladta az eredeti előirányzatot. A többlet döntő többségét (15,3 milliárd forint) jutalmak kifizetésére fordították. Az összes jutalom a rendszeres személyi juttatás 11,4%-a, vagyis közel hat heti juttatásnak megfelelő.

A rendszeres személyi juttatások egy főre jutó éves összege 884,7 ezer forint, a munkavégzéshez kapcsolódó juttatásoké 162,9 ezer forint, összesen 1047,6 ezer forint volt. A bruttó átlagkereset növekedés 17,3%-kal magasabb az előző évhez viszonyítva. Ez reálértéken - a 14,3%-os inflációval szemben - közel 3%-os reálérték emelkedést jelent a keresetek meghatározó részénél, a vállalkozói körben megvalósultnál 0,5%-kal kevesebb.

A foglalkoztatottak sajátos juttatásai (végkielégítés, jubileumi jutalom, napidíj stb.) 19,5 milliárd forintot tettek ki, ez 5,6 milliárd forinttal több az eredeti előirányzatnál. A személyhez kapcsolódó költségtérítés (ruházati, közlekedési költségtérítés, üdülési hozzájárulás stb.) 14,0 milliárd forint, a növekedés itt is jelentős (10,2%-os). A részmunkaidőben foglalkoztatottak és az alkalmazott nyugdíjasok személyi juttatásai összesen 5,8 milliárd forintot tettek ki, ami 1,4 milliárd forinttal több a tervezettnél.

Az állományba nem tartozók juttatásainak (megbízási díjak, tiszteletdíj, szerzői díj stb.) összege 16,3 milliárd forint, mely közel 5%-os növekedést jelent az eredeti előirányzathoz képest, az előző évi teljesítést pedig 30%-kal haladja meg.

A fegyveres erők és rendvédelmi szerveknél az állományba nem tartozók (tartalékos és sorállomány) juttatásainak összege összesen 2,2 milliárd forint, itt 8,4%-os a csökkenés az eredeti előirányzathoz viszonyítva. Ez összhangban van a haderő-reformmal, melynek során csökken a tartalékos- és sorállomány és növekszik a szerződéses állomány aránya, bár tervezése kívánnivalót hagy maga után.

A központi költségvetési intézményeknél a foglalkoztatottak száma 1998. évben lényegében stabilizálódott, alakulását elsősorban a működőképesség fenntartásával összefüggő - a korábbi évek mértékénél jóval kisebb - létszámcsökkenések (2,8 ezer fő), továbbá az új kormányzati struktúra kialakításának növelő befolyásolta.

Az 1997. évi tényleges éves átlag létszámhoz viszonyítva a teljes munkaidőben foglalkoztatottak száma 1,4 ezer fővel (0,5%-kal) nőtt, a részmunkaidőben foglalkoztatottak és az alkalmazott nyugdíjasok száma csaknem változatlan. A növekedés elsősorban az igazságszolgáltatás, a rendőrség, vám- és pénzügyőrség, illetve a szociális területen jelentkezett.

4.1.8. A bevételek és kiadások, valamint a létszám kormányzati funkciónkénti alakulása

A felsőoktatás - mint a központi költségvetési intézményrendszer jóléti funkciói meghatározó területe - 1998-ban is a priorizált területek közé tartozott. A működési kiadások 29,7 milliárd forinttal (21,7%), a támogatások 8,4 milliárd forinttal (10,7%) nőttek az előző évhez képest, a bevételek növekedési üteme 20,7% volt. A kiadás és támogatás növekedésének fő oka a hallgatólétszám emelkedésével összefüggésben a normatív támogatási többletek, továbbá az 1997-ben indított programok (pl. Széchenyi ösztöndíj) költségkihatása.

A hallgatólétszámmal arányosan nőtt a hallgatók pénzbeni támogatása, melynek összege az 5000 forintos normatívaemelés miatt is több. A létszámemelkedés miatt bővült az intézmények képzési-fenntartási előirányzata. Új támogatási formák révén (lakhatási támogatás, Esély közalapítvány) további 1,0 milliárd forint került felhasználásra. A képzési előirányzaton túl a vezető oktatók minőségi pótlékrendszerének bevezetésére 1,2 milliárd forint szolgált.

Az 1998. évi teljesítés a kiadásoknál 30,0 milliárd forinttal, a támogatás 2,8 milliárd forinttal haladta meg az 1998. évi módosított előirányzatokat. A kiadások növekedése alapvetően a bevételek túlteljesítésének következménye, ez 28,1 milliárd forinttal, 53%-kal haladta meg a törvényben előírt mértéket. Az intézmények bevétel túlteljesítésének 26,3%-a tehát a felsőoktatásban jelentkezik.

A felsőoktatási törvény évközi módosítása kiterjesztette a tandíjmentességet, az intézmények 3,0 milliárd forint többlettámogatást kaptak négy havi kieső tandíjbevételeik kompenzálására.

Kulturális tevékenységek és szolgáltatások körébe - az államháztartás funkcionális osztályozási rendje szerint - a könyvtári, múzeumi, levéltári, előadó-művészeti, egyéb művészeti, közösségi- művelődési tevékenységek, védett természeti értékek gondozása és bemutatása, műemlékvédelemmel kapcsolatos tevékenységek tartoznak.

E feladatok ellátásához az 1998. évi tényleges működési kiadás 18,8 milliárd forint, amely az 1997. évi tényleges kiadást (15,3 milliárd forint) 23%-kal, az eredeti kiadási előirányzatot (18,3 milliárd forint) 2,6%-kal, haladta meg. Az 1998. évi tényleges bevétel 4,3 milliárd forint, amely az 1997. évi tényleges bevételhez viszonyítva (4,2 milliárd forint) 3,3%-kal, az eredeti előirányzathoz képest (3,1 milliárd forint) 38,8%-kal nőtt. A tárgyévi tényleges támogatás 15,2 milliárd forint, ami az 1997. évi ténylegeshez (12,7 millió forint) viszonyítva 20,1%-os növekedést, az eredeti előirányzathoz (16,2 milliárd forint) 5,8%-os csökkentést jelent.

E tevékenységi körben jelentős súlyt képviselnek a Nemzeti Kulturális Örökség Minisztériuma közgyűjteményei (központi beruházás nélküli) 5,8 milliárd forintos, a művészeti intézmények 5,0 milliárd forintos, az Országos Műemlékvédelmi Hivatal 1,5 milliárd forint összegű 1998. évi kiadása.

A kulturális javak védelméről és a muzeális intézményekről, a nyilvános könyvtári ellátásról és a közművelődésről szóló törvénynek 1998-ban jelentkezett a költségvetési hatása. A kulturális célfeladatokra az 1998. évi költségvetés 366,0, a kulturális szaktörvényekből adódó feladatokra 644,0, a közgyűjteményi és közművelődési telematika fejlesztésre 364,0, a nemzeti művészeti intézmények modernizációjára, átalakítására 190,0 millió forintot tartalmazott. A Magyar Mozgókép Közalapítvány 900,0 millió forint, a Magyar Alkotóművészeti Közalapítvány 535,0 millió forint, a Magyar Történelmi Film Alapítvány 25,0 millió forint támogatásban részesült.

Az állami működési funkciókon belül az alapkutatás kiadása 1998-ban 9,3%-kal - 1,6 milliárd forinttal -, támogatása 4,5%-kal, 0,4 milliárd forinttal nőtt az 1997. évi teljesítéshez képest. A műszaki fejlesztés (az OMFB) támogatása 32%-kal, 0,3 milliárd forinttal emelkedett.

A Magyar Tudományos Akadémia fejezetnél a költségvetés 1998-ban is külön előirányzattal (közel 0,9 milliárd forinttal) támogatta a kutatóhálózat konszolidációját és reformját. A kutatás-fejlesztés támogatására szolgál a felsőoktatási funkcióhoz tartozó felsőoktatási normatív kutatástámogatás előirányzata, amelynek összege 1998-ban 1,2 milliárd forint.

A törvényhozó és végrehajtó szervek támogatása meghaladta az 59 milliárd forintot, mely az eredeti előirányzathoz képest 13,7 milliárd forinttal - 30,3%-kal - magasabb. A támogatások növekedése mellett a kiadási lehetőség is jelentősen emelkedett az eredeti előirányzathoz viszonyítva, 85,7 milliárd forintot tett ki az előző évi 52,8 milliárd forinthoz képest. Ezen összegek jelzik, hogy a támogatás növekedése mellett a saját bevételi teljesítés jelentős, az eredeti 4,0 milliárd forintos előirányzattal szemben a teljesítés meghaladta a 26,0 milliárd forintot.

A teljesítési adatok kiadási, bevételi, támogatási eredeti előirányzatokhoz viszonyított eltérései a következő főbb tényezőkre vezethetők vissza:

az 1998. évi helyi önkormányzati választásokra a központi költségvetés általános tartalékából biztosított összeg 2,6 milliárd forint,

a kormányváltásból eredő személyi változások miatti személyi és kapcsolódó juttatásokra 0,4 milliárd forint összegű többlettámogatás jelenik meg az egyes minisztériumoknál,

az euro-atlanti integrációs feladatokra külön fejezetben előirányzott 1,8 milliárd e szervek között került felosztásra az ellátott feladatok arányában,

a fővárosi és megyei közigazgatási hivataloknál 17,0 milliárd forint saját bevételként került elszámolásra, melynek döntő hányada a nem állami humánszolgáltatások - máshol megtervezett - normatív támogatása,

az Egészségügyi Minisztérium igazgatásának 5,8 milliárd forintos támogatásából 4,0 milliárd forint a mozgáskorlátozottak támogatása, mely összeg itt került elszámolásra.

Az igazságszolgáltatás területén a bíróságok, az ügyészségek, valamint az egyéb igazságszolgáltatási szervek és feladatok támogatása meghaladta a 30,0 milliárd forintot, közel azonos az eredeti előirányzat összegével. A saját bevételek 3,5 milliárd forintra teljesültek a tervezett 2,8 milliárd forinttal szemben. Gyakorlatilag ez a 0,7 milliárd forintos többlet növelte a kiadási lehetőséget.

A rendelkezésre álló - az 1997. évi teljesítésnél közel 6,0 milliárd forinttal magasabb - keretek biztosították a folyamatos működésen túl az igazságszolgáltatási reformcsomag keretében elfogadott törvényi változások fedezetét, így a bírák és ügyészek új előmeneteli és javadalmazási rendszerének 1998. július 1-jétől történő bevezetését, az Országos Igazságszolgáltatási Tanács Hivatala létrejöttét.

A büntetés-végrehajtás igazgatásának és működtetésének támogatása 1998. évben meghaladta a 13,5 milliárd forintot, amely közel 0,5 milliárd forinttal több az 1998. évre jóváhagyott előirányzatnál, a központi beruházásból történt átcsoportosítás révén. A bevételek a tervezett 1,2 milliárd forinttal szemben 1,7 milliárd forintra teljesültek. A kiadási lehetőség így meghaladta a 15,2 milliárd forintot (közel azonos az 1997. évi teljesítéssel), mely összeg biztosította az alapfeladatok ellátását, továbbá a fogvatartottakat foglalkoztató gazdasági társaságok speciális kiadásait (0,5 milliárd forint).

A rendvédelem és közbiztonság csoportba tartozó funkciókat ellátó szervek 1998. évi összkiadása meghaladta a 189,5 milliárd forintot, ami az előző évinél 22,5%-kal, (34,7 milliárd forinttal), az eredeti előirányzatnál pedig 15,5%-kal (25,5 milliárd forinttal) több. Ugyanezen időszakokat tekintve e szervek támogatása 30,4%-kal, illetve 10,9%-kal emelkedett.

A támogatás-növekményből (18,0 milliárd forint) 11,2 milliárd forintot a Határőrség orosz államadósság terhére leszállított haditechnikai szállítások elszámolása indokol. A Rendőrség munkáját az előirányzottnál közel 6,4 milliárd forint többletjuttatással támogatta év közben a kormány. Első ízben márciusban a testület stabilizációját célzó intézkedésével, majd az év második felében (a kormányváltást követően) szeptemberben, valamint decemberben. Utóbbi két döntésével a kormány az adósságállomány megszüntetését, valamint a szervezett bűnözés elleni harc fokozását segítette.

Az 1998. évi (tárgyéven belüli) bevételnövekmény mintegy 11,2 milliárd forint (115,5%) volt, ami markánsan jelzi az intézmények alultervezési gyakorlatát. Emellett jelentős volt a beszerzés eljárási rendje miatti bevételnövekmény. Nominálértékre figyelemmel a Rendőrség és Határőrség bevételei emelkedtek kiugróan (több, mint 9,0 milliárd forint), dinamikáját tekintve azonban a tűzoltóság mintegy 1,0 milliárd forintos (809%-os) növekménye érdemel említést. Az előző évihez viszonyítva bevételcsökkenés van, azonban az összehasonlítást torzítja a Rendőrség Teve utcai székházának 1997. évi elszámolása miatti (ingatlancsere értékesítési bevétele) egyszeri többletbevétel. Ennek figyelembevétele nélkül 20%-ot meghaladó mértékű a növekedés.

A védelem jelen funkcionális szerkezetű bemutatása jelentősen eltér mind az eddigi hazai gyakorlattól, mind a NATO által használt prezentáció összetételétől. Ezért a bemutatott adatsor nem alkalmas arra, hogy a védelem GDP-ből való részesedésének arányát megállapítsuk. Az itt szereplő összesítés és az említett NATO terminológia tartalmi különbözőségének főbb területei:

- a táblázat nem tartalmazza a Határőrség előirányzatait;

- ezzel szemben megjelennek a polgári védelemmel, katasztrófavédelemmel kapcsolatos, több fejezetnél szereplő előirányzatok.

Az így kimutatott összetételű védelem kiadásai - a 8,2 milliárd forint értékű orosz haditechnikai szállításokat figyelmen kívül hagyva - az előző év teljesítési adataihoz viszonyítva 19,7%-kal, mintegy 19,7 milliárd forinttal nőttek. Ezen belül a Magyar Honvédség Repülő és légvédelmi csapatainál a kiadások 7,3%-kal, míg a Magyar Honvédség Szárazföldi csapatainál 32%-kal emelkedtek. A két vizsgált esztendő tényleges összkiadásainak összehasonlítását jelentősen befolyásolja, hogy az orosz haditechnikai szállítások közel 20,8 milliárd forinttal (72%-kal) csökkentek. Emiatt az összes kiadás mintegy 2,6 milliárd forinttal marad el az 1997. évitől.

A bevétel - melyet az orosz haditechnikai szállítás nem befolyásol - 935 millió forinttal haladta meg az előző évit, amely 10,4%-os növekedésnek felel meg.

A támogatás növekménye (a kiadásnál jelzett módon számítva) mintegy 22 milliárd forint, amely közel 29%-os emelkedést jelent. A legnagyobb értékű változást az 1998. évben megkezdett légvédelmi rakétabeszerzés 10,1 milliárd forintos összege okozta. A támogatás a Magyar Honvédség Szárazföldi csapatainál 4,4 milliárd forinttal, a Magyar Honvédség Repülő és légvédelmi csapatainál 1,5 milliárd forinttal növekedett.

Amennyiben a NATO fogalmak szerint mutatnánk ki a védelmi kiadásokat, annak nagyságrendje az 1998. évben 158,2 milliárd forintos kiadásnak felelne meg, amely az előzetes, 10.250 milliárd forintos GDP 1,54%-át teszi ki.

Ezen belül a Honvédelmi Minisztérium fejezet kiadása 127,6 milliárd forint, a BM. Határőrségé pedig 29,9 milliárd forint volt. Az egyéb védelmi kiadások (rögzített kapacitások fenntartása, ország-mozgósítás, K-600-as rendszer üzemeltetése) 0,7 milliárd forintot tett ki.

A pénzügyi és költségvetési tevékenységek és szolgáltatások kiadása 70,2 milliárd forint volt, 13,2 milliárd forinttal (23,1%) nőtt az előző évhez képest. A 7,5 milliárd forint saját bevétel 0,4 milliárd forinttal kevesebb, a 63,5 milliárd forint támogatás 5,8 milliárd forinttal (10,1%) több az előző évinél. Jelentősen növekedett az APEH (5,5 milliárd forint), a VPOP (4,5 milliárd forint), a Magyar Államkincstár (1,5 milliárd forint) és a TÁKISZ-ok (1,0 milliárd forint) kiadása az 1997. évihez viszonyítva.

A külügyek intézményei és feladatai kiadása 23,7 milliárd forint volt, 6,5 milliárd forinttal (37,7%) nőtt az előző évhez képest. A saját bevétel 1,4 milliárd forinttal (25,2%), a támogatás 6,1 milliárd forinttal (48,7%) volt több az előző évinél. Jelentősen nőtt a kiadás a külképviseleteknél (4,5 milliárd forint), a külkereskedelmi szolgálatoknál (1,3 milliárd forint) és a PHARE segély programoknál (0,4 milliárd forint).

Tüzelő- és üzemanyag, valamint energiaellátási feladatok intézményeinek (Műszaki Biztonsági Főfelügyelet, a Magyar Energia Hivatal, az Országos Atomenergia Hivatal és az energetikai programok) feladatainak kiadása 3,0 milliárd forint volt, 1,0 milliárd forinttal magasabb az előző évinél. A feladatokat döntően saját bevételből látják el az intézmények. A költségvetési támogatás 0,3 milliárd forint volt, az előző évhez képest 0,2 milliárd forinttal nőtt, a saját bevételek 0,9 milliárd forinttal emelkedtek.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és feladatok tényleges kiadása 45,9 milliárd forint volt, 9,2 milliárd forinttal (25,1%) több az előző évinél. A saját bevétel 6,3 milliárd forinttal, a támogatás 2,5 milliárd forinttal (11,6%) nőtt az 1997. évi teljesítéshez képest. A támogatás növekményének döntő része a nem biztosítható elemi károkra nyújtott juttatásra, közmunkavégzés támogatására (erdőtelepítési program) került felhasználásra. A saját bevételek növekedése a szakigazgatási, hatósági és földhivatali többletdíj-bevételekből, valamint az agárgazdaság és ingatlan-nyilvántartási program PHARE támogatásából származik.

Közlekedési és távközlési tevékenységeket és szolgáltatásokat végző intézmények kiadása 44,6 milliárd forint, bevétele 46,2 milliárd forint, támogatása 0,3 milliárd forint volt. A kiadás az 1997. évi teljesítéshez képest 15,0 milliárd forinttal (50,7%), a bevétel 11,7 milliárd forinttal nőtt, a támogatás az előző évinek felel meg. A többletkiadás döntően a közlekedési infrastruktúra program (2,3 milliárd forint), útrehabilitációs program (1,1 milliárd forint), hírközlési intézmények (3,2 milliárd forint), Légiforgalmi és Repülőtéri Igazgatóság (7,3 milliárd forint), közlekedési felügyeletek (0,8 milliárd forint) ráfordításaival emelkedett.

Egyéb gazdasági tevékenységeket és szolgáltatásokat végző intézmények kiadása 54,8 milliárd forint volt, 10,5 milliárd forinttal (23,6%) haladta meg az előző évi teljesítést zömében a saját bevételek (7,3 milliárd forintos) növelése terhére, a támogatás 2,5 milliárd forinttal (15,3%) emelkedett. A növekmény nagy része a vízügyi és árvízvédelmi intézmények (3,0 milliárd forint), a munkaügyi központok (2,2 milliárd forint), az Állami Biztosítás és Szerencsejáték Felügyelet, az Állami Pénz- és Tőkepiaci Felügyelet többletfeladatainak fedezetét szolgálta. A közmunkavégzés támogatására 0,9 milliárd forinttal, a külföldi segélyekből támogatott programok (PHARE, EU és SHAVE, Japán) ráfordítására 1,8 milliárd forinttal nőtt a kiadás az előző évhez képest.

A környezetvédelem intézményei és célfeladatai kiadása 9,0 milliárd forint volt, 1,8 milliárd forinttal (24,3%) több az előző évinél. A növekményből 0,9 milliárd forint a természetvédelmi és környezetvédelmi területi szerveknél, 0,3 milliárd forint a nemzetközi segélyprogramoknál (környezetvédelmi PHARE programok és GF Segélyprogram), 0,5 milliárd forint az ágazati célfeladatoknál került felhasználásra.

4.1.9. A támogatási célprogramok alakulása

Az 1998. évben a támogatási célelőirányzatok harmadik éve működtek az ágazati hovatartozásuk alapján egy-egy minisztérium fejezeti kezelésű előirányzataként. Ez 16 célelőirányzatot jelent 7 központi fejezetnél. Az 1998. évi költségvetésről szóló törvény a 18,0 milliárd forintos bevételi előirányzatot kiegészítő 54,7 milliárd forintos támogatást tervezett a célprogramok finanszírozására. Ehhez képest a saját bevételek a tervezett szintet meghaladó értékben 21,0 milliárd forintot tettek ki. A kiadások is meghaladták az előirányzott összeget és közel 78,0 milliárd forintot tettek ki.

A Miniszterelnökség fejezetében található Gyermek és Ifjúsági Alapprogram a társadalom legszélesebb köreinek juttat forrásokat az ifjúsági struktúrák tevékenységéhez. A különböző pályázatokra 577,6 millió forintot, a nem pályázati tanácsi döntésekre 56,8 millió forintot, a Titkárság működésére 34,0 millió forintot fordítottak. Az Alapprogram Tanácsa 5103 nyertes pályázat alapján különböző feladatokat támogatott (közösségi kirándulások és nyári táborok támogatása, az 1948-49-es forradalom és szabadságharc 150. évfordulójának megünneplése, képzési programok, kultúra és életmód fejlesztő tevékenységek). Ezenkívül pályázaton kívüli pénzeszközöket használtak fel a fiatalok helyzetéről és jogairól szóló kutatási, PR tevékenységhez, kiadványok megjelentetéséhez, ifjúsági turizmus és környezeti nevelés programok támogatására.

A belügyi tárcához integrált Sporttámogatási célelőirányzatok 1998. évi tényleges kiadásai az előirányzatot meghaladó összegben, 367,3 millió forintban teljesültek. annak forrása teljes egészében költségvetési támogatás. Az előirányzatok felhasználása a költségvetési törvényben foglalt céloknak megfelelően történt. Kiemelt fontosságú volt a sportesemények, a szakszövetségek és sportegyesületek sportszakmai feladatainak támogatása.

Az agrárszféra területén működő támogatási célprogramok a központi költségvetésből a célprogramokhoz felhasznált támogatások tekintetében 67%-ot tesznek ki. A legnagyobb részarányt képviselő mezőgazdasági és élelmiszeripari beruházások támogatásaira 1998-ban 29 060,0 millió forintot biztosított a központi költségvetés, amelyet 1300,0 millió forint privatizációs forrású és 2479,4 millió forint visszatérítési kötelezettségből befolyó bevétel egészített ki. A jogcímhez kötődő támogatások közül gépvásárlásra fordítottak ténylegesen 15 007,0 millió forintot, az egyéb jogcímeken ténylegesen kifizetett összeg pedig 19 907,0 millió forint volt.

Az erdészeti közcélú feladatok bevétele 3367,4 millió forint lett a nagyobb mennyiségű fakitermelés után járó befizetésekből adódóan, a 300,0 millió forintos közcélú feladatokhoz biztosított költségvetési támogatást pedig az előirányzottnak megfelelően megkapta és felhasználta a tárca. Az 1998. évi összes felhasználás 3480,0 millió forint lett.

A termőföld minőségének védelmére szolgáló költségvetési befizetés összege meghaladta az előirányzatot a tárgyévben megvalósított zöldmezős beruházások építési ütemének növekménye és befizetési kötelezettsége miatt. A jogcímhez tartozó összes kifizetés 1505,7 millió forint volt.

Az állattenyésztési feladatok célelőirányzatának bevétele a fizetendő járulékok és a lóverseny totalizatőr forgalom utáni befizetésnek köszönhetően jóval meghaladta az előirányzatot, és az összes bevétel ténylegesen 848,7 millió forint lett, a kiadás az előző évi maradvány felhasználásával 888,4 millió forint volt.

A halgazdálkodási tevékenység támogatásainak forrása halászattal, horgászattal kapcsolatos befizetési kötelezettségből származik, ami 177,2 millió forintban teljesült. Az évi kifizetés 168,9 millió forint lett, amely többnyire állami, hatósági feladatokat finanszírozott.

A vadgazdálkodási tevékenység tárgyévi összes bevétele 631,7 millió forint volt, a kiadás pedig 718,7 millió forintot tett ki. A források mintegy 80%-át a megyei hatáskörű felügyelőségek megszervezéséhez és finanszírozásához használták fel.

Az agrárinformatika, farm- és egyéb szakmai feladatok támogatása központi költségvetésből származóan 200,0 millió forint volt. A jogcímhez tartozóan 21,8 millió forint bevétel realizálódott. Az előirányzatból 220,3 millió forint került folyósításra döntően az EU elvárásoknak megfelelő TESZT üzemi hálózatban résztvevő vállalkozások, könyvelő irodák és az összefogásért felelős agrárkutató intézet támogatására.

Területfejlesztési célokra, ezen belül kiemelten a gazdaságilag elmaradott és a szerkezetváltás nehézségeivel küzdő térségek felzárkóztatásának elősegítésére az 1998. évi előirányzatából 2538,9 millió forint került felhasználásra. A jelentős mértékű maradvány kisebb részben a bevételi előirányzat, nagyobb részben pedig a jelentősebb (100 főt meghaladó) munkahelyteremtő, valamint központi döntésű infrastrukturális beruházások (önkormányzati és mezőgazdasági feltáró utak, ipari parkok) támogatásainak elmaradásával magyarázhatók, összefüggésben azzal, hogy a támogatásokról szóló döntések - részben a kormányváltás miatt - csak az év végén születtek meg. A nem felhalmozási célú kiadások lényegében a tervezett szinten teljesültek. A költségvetési törvény a célelőirányzaton túl és az államháztartáson kívül, 7,0 milliárd forint privatizációs bevételt is biztosított a területfejlesztés központi, regionális és megyei programjainak támogatására. A ténylegesen felhasználható kiadási lehetőség az 1997. évről áthúzódó igen jelentős maradvánnyal együtt mintegy 12,8 milliárd forintot tett ki, amelyből 11,7 milliárd forint felett - az Országgyűlés által meghatározott elvek alapján a Kormány által meghatározott megyei felosztásban - a megyei területfejlesztési tanácsok rendelkeztek. Az 1998. évi tényleges teljesítés 9,2 milliárd forint, ami azt jelenti, hogy a területfejlesztési tanácsok 1998-ban lényegében „ledolgozták” az 1997-ben megkezdett projektjeik megvalósításában mutatkozó elmaradásaikat. Kiemelendő az is, hogy a decentralizált döntési körben felhasznált támogatások mintegy 84%-a az ország legfejletlenebb térségeiben működő, illetve települő vállalkozások munkahelyteremtő és munkahelymegtartó-korszerűsítő beruházásainak megvalósítását segítette elő.

A gazdasági tárcánál működik a Központi műszaki fejlesztési célelőirányzat, a Gazdaságfejlesztési-, a Turisztikai- és a Piaci Intervenciós célelőirányzat.

A KMÜFA 1998-ban összesen 6692,4 millió forint támogatást nyújtott különböző pályázatok révén. A pályázati rendszer fejlesztésére különböző stratégiai és operatív intézkedések történtek: egyrészt újra meghirdetésre kerültek a bevált és a partnerek által már ismert OMFB pályázatok, megújultak a szakmai zsűrik - figyelembe véve a pártatlanság és az átláthatóság szempontjait, az OMFB pályázatai felkerültek az Internetre is; másrészt új pályázatok is indultak, ilyen a csúcstechnológiákhoz kapcsolódó alkalmazott K+F tevékenységet szolgáló beruházásokat támogató pályázat, a NATO K+F pályázat, valamint az EU 5. Kutatási és Technológiafejlesztési Keretprogramjához kötődő hazai Kapcsolati Irodákat segítő pályázat. A pályázatok közvetlen és közvetett eredményeinek, hatásainak vizsgálata érdekében az OMFB külső szakértők bevonásával szisztematikus programértékelési tevékenységet folytat és ennek tapasztalatait figyelembe veszi a pályázati kiírások módosítása, fejlesztése során.

A Gazdaságfejlesztési célelőirányzat rendelkezésére álló 14 649,6 millió forintos pénzösszegből 10 486,4 millió forint kifizetése történt meg 1998-ban. Ebből 3997,9 millió forint került felhasználásra a működőtőke bevonás, a befektetések ösztönzése, nemzetközileg versenyképes árualapok és háttéripar létrehozására irányuló fejlesztések támogatására; 1156,4 millió forint szolgált a kis- és középvállalkozások versenyképességének javítását célzó beruházási hitelprogramra; 3716,3 millió forint pedig a kereskedelemfejlesztés támogatására és az EU-konform minőségbiztosítási rendszerek bevezetésének ösztönzésére. Ezen kiemelt célokon felül gazdaságstratégiai döntésekre és a programfinanszírozás keretében felhasznált további kiadások terhelték a célelőirányzatot. További 4163,1 millió forint összegű kötelezettségvállalás történt 1998-ban, amelyre 1999. évben várható kifizetés.

A Turisztikai célelőirányzat tárgyévben felhasznált összes kiadása 6065,2 millió forint volt, amely teljes egészében szerződéssel lekötésre került. Ebből az összegből 1999-ben kifizetésre kerülő 842,9 millió forint összegű maradvány keletkezett. A Turisztikai célelőirányzatból nyújtott támogatások döntően vissza nem térítendő támogatások. A rendelkezésre álló forrás közel kétharmada marketing, propaganda célú tevékenységet, egyharmada pedig termékfejlesztési célt finanszírozott.

A Piaci intervenciós célelőirányzat 1998. évi forrásának összege 1044,2 millió forint volt, amely az 1997. évi 96,8 millió forintos maradványból és a visszterhes visszafizetések 947,4 millió forintos összegéből tevődött össze. A célelőirányzatból az év során 770,2 millió forint került kifizetésre, amelyből 740,0 millió forint a lakossági szénkészlet konjunkturális áremelkedést korlátozó előfinanszírozására, 27,0 millió forint végleges támogatás a Fogyasztóvédelmi Társadalmi Szervezet Célelőirányzat javára, 1,6 millió forint az OFE javára került átutalásra és 1,6 millió forint működési költség volt. Az 1999. évi fizetési kötelezettségvállalással lekötött maradvány összege 273,7 millió forint.

A közlekedési tárcához tartozó Távközlésfejlesztési és frekvenciagazdálkodási feladatok 3600,0 millió forintos bevételi előirányzata 1473,7 millió forintban realizálódott. A bevételek döntő hányada az éves koncessziós díjakból és a visszatérítendő támogatások visszafizetéséből származott. A tervezettnél alacsonyabb bevételt az okozta, hogy csökkentek a koncesszorok bevételei. Az előirányzat-csoport 1998. évi kiadásainak összege 3813,1 millió forint volt. A kiadásokat az 1997-ben keletkezett maradvány felhasználásával lehetetett biztosítani. Az 1998. évi záró egyenleg 822,3 millió forint, amely teljes egészében kötelezettségvállalással terhelt.

A kötelező gépjármű felelősségbiztosítás 1991. július 1. előtti rendszeréből származó állami kötelezettségek teljesítéséért a központi költségvetés Kárrendezési célelőirányzata terhére a pénzügyminiszter vállal fizetési kötelezettséget. A kiadásokat elsősorban költségvetési támogatás biztosítja. Az előirányzat felülről nyitott, mivel a megalapozott igények alapján a Magyar Államnak akkor is fizetési kötelezettsége van, ha erre az előirányzat nem biztosít elegendő fedezetet. Az előirányzat bevételét képezik a visszkereseti jog érvényesítése alapján megtérült kifizetések, amelyek összege 1998-ban 6,4 millió forint volt. A befizetés előirányzattól történő elmaradásának oka, hogy a károkozók a felszólítások ellenére sem fizetik be a megítélt összegeket, a végrehajtások döntő többsége pedig eredménytelen volt. A tárgyévi kiadások mértéke 2015,6 millió forintot tett ki: ebből 441,0 millió forint eseti jellegű függő kárkifizetésre; 1357,9 millió forint rendszeres, havi járadék kifizetésre; 183,6 millió forint a járadékok egy összegben történő megváltására (tőkésítésre); 70,0 millió forint pedig társadalombiztosítási átalányként került kiutalásra.

A kutatási és fejlesztési tevékenységek támogatására szolgált az Országos Tudományos Kutatási Alap (OTKA). Az OTKA a Magyar Tudományos Akadémia fejezetében elkülönített, fejezeti kezelésű előirányzat, amelyből 2544,3 millió forintot fordítottak különböző területeken lefolytatott kutatások támogatására. A 111,6 millió forintos saját bevételt 2432,7 millió forint összegű költségvetési támogatás egészítette ki. Az OTKA által támogatott pályázatok több évig működnek, amelyekről a pályázóknak évente szakmai és pénzügyi beszámolót kell készíteni. Ezek értékelése alapján folyósítják a következő évre esedékes támogatást.

4.2. A társadalmi szervezetek támogatása

A társadalmi önszerveződések közül a pártok - a párttörvénynek megfelelően - választási eredményeik alapján kapják támogatásukat. Az egyházak támogatása - az új egyházfinanszírozási törvény alapján - az egyházi alapintézmények számára nyújtott költségvetési támogatásból, valamint az egyházi ingatlanrendezéssel összefüggő járadékfizetésekből, továbbá az egyházi közgyűjtemények működéséhez és a műemlékek rekonstrukciójához nyújtott támogatásból áll. Ezek a források az egyházak hitéleti tevékenységének az előző évinél 45,6%-kal nagyobb támogatását tették lehetővé.

A társadalmi szervezetek közül a Magyar Vöröskereszt, a Magyarok Világszövetsége, a MTESZ, a TIT, a Magyar Nyelv és Kultúra Nemzetközi Társasága, valamint a Magyar - Máltai Szeretetszolgálat rendelkezik a legjelentősebb címzett támogatással. A fogyatékosokat képviselő és segítő szervezetek névreszóló előirányzattal rendelkeznek, a többi - országos, vagy regionális jelentőségű - társadalmi szervezet pedig pályázat útján részesülhet az Országgyűlés fejezetnél előirányzott működési támogatásban. Az egyes minisztériumok is támogatják tevékenységüket attól függően, hogy milyen mértékben vállalnak át állami feladatot. A helyi önkormányzatoktól származó támogatások címzettjei túlnyomórészt a helyi jelentőségű társadalmi szervezetek. Átengedett bevételként az adófizetők rendelkezése alapján személyi jövedelemadójuk 1%-a első alkalommal 1997-ben jutott a társadalmi szervezeteknek és az alapítványoknak., ekkor ez a juttatás 1 835,7 millió forint volt. 1998-ban az összeg 2447,6 millió forintra alakult. A kisebbségi szervezeteknél az előző évhez hasonlóan alakult a támogatások struktúrája. Az alapítványok támogatása jelentőségükhöz igazodik, akár nevesítetten, akár pályázati vagy egyéb úton, például humánszolgáltatásaikhoz nyújtott normatív támogatással jutottak hozzá.

A helyi önkormányzatok által nyújtott támogatások minden kategóriában növekedtek, valamelyest jelezve, hogy 1998-ban anyagi helyzetük nagyobb mértékben tette lehetővé a társadalmi önszerveződések támogatását. Az egyházak, az alapítványok és a magánintézmények központi forrásból származó támogatásának változása az általuk nyújtott szolgáltatások, állami feladatvállalások bővülésével magyarázható.

A társadalmi önszerveződések támogatásának alakulása

 

 Megnevezés

 1997.

 1998.

 %

 

 

 millió forintban

 

 

 Nemzeti és etnikai kisebbségi szervezetek

 266,5

 461,4

 173,0

 

 Pártok

 1 652,9

 2 126,2

 128,7

 

 Társadalmi szervezetek

 13 169,6

 6 469.9

 49,0

 

 Egyházak

 16 613,4

 20 056,7

 120,7

 

 Alapítványok

 18 803,4

 16 986,6

 90,3

 

 Magánintézmények

 1 000.9

 5 027,5

 502,3

 

 Társadalmi szervezetek, kisebbségi szervezetek és Alapítványok személyi jövedelem adó támogatása

 1 835,7

 2447,6

 133,3

4.3. Humánszolgáltatások normatív támogatása

A szociális és egészségügyi, valamint a közoktatási és nevelési közfeladatokat ellátó egyházak, társadalmi szervek, alapítványok, közalapítványok, közhasznú társaságok, valamint a humánszolgáltatásokat főtevékenységként végző magánszemélyek a központi költségvetésből az általuk nyújtott humánszolgáltatásokhoz normatív támogatásban részesülnek. Az állami hozzájárulás a költségvetési törvényben a helyi önkormányzatok részére azonos jogcímeken és azonos feltételek mellett megállapított normatívákon alapult. A gazdálkodó szervezeteknek is mód volt ilyen támogatást nyújtani a normatíva 30%-ának megfelelő összeggel. A nem állami felsőoktatási intézmények normatív támogatása a felsőoktatási törvény előírásai szerint külön előirányzat-csoportban történt.

A nem állami intézmények részére kiutalt támogatás összege az előző évhez képest jelentősen növekedett. Az egyházak közszolgálati tevékenységének állami támogatását új alapokra helyezte az Apostoli Szentszékkel kötött megállapodás, amelyre építve megszületett az 1997. évi CXXIV. törvény az egyházak hitéleti és közcélú tevékenységének anyagi feltételeiről. Az 1998. január 1-jével életbe lépett törvény a közoktatási normatíva mellett az egyházak számára kiegészítő támogatás nyújtását is lehetővé teszi, amelynek célja, hogy az önkormányzati iskolákkal azonos mértékű támogatást biztosítson az egyházi iskoláknak is. Az egyházi szociális intézményeknél is mód van a normatíva kiegészítésére. A szociális és egészségügyi közfeladatokat ellátó intézményeket igénybevevők száma is meghaladta az előző évit.

Az egyházi, alapítványi és magánintézményekben tanulók létszáma 1998-ban 122 ezer fő volt, mintegy 50 ezerrel magasabb az előző évinél. A normatíva emelkedése miatt azonban a kiutalt normatív támogatás összege 37,8%-kal, 12,7 milliárd forinttal nőve az előirányzat összege 4,2 milliárd forinttal haladta meg.

4.4. Az 1998. évi bérpolitikai intézkedések

A költségvetési törvény 1700,0 millió forintos célelőirányzatot biztosított a bérpolitikai intézkedések végrehajtására, egyúttal rendelkezett a felhasználás jogcímeiről is.

A bérpolitikai keret felhasználása a következők szerint alakult:

 millió forintban

 országos hatáskörű szerveknél illetménykiegészítés emelésére (1992. évi XXIII. törvény 44. § (2) bekezdése alapján)

 188,6

 a központi költségvetési szerveknél a tárgyévben megvalósuló létszámcsökkenésekkel összefüggő többletkiadások támogatására

 1 653,5

 Összesen:

 1 842,1

A teljesítés - a költségvetési törvény alapján - előirányzat-módosítási kötelezettség nélkül 142,1 millió forinttal haladja meg az eredeti előirányzatot.

4.5. A Kincstári Vagyoni Igazgatóság 1998. évi tevékenysége

A Kincstári Vagyoni Igazgatóság fő feladatait a kincstári vagyonkezeléssel, a vagyonkezelési szerződések megkötésével, módosításával, a kincstári vagyoni körből való kikerülési eljárás végrehajtásával, a KVI által kezelt vagyon fenntartásával, üzemeltetésével, az ingatlanok rendezésével, a kincstári vagyonnyilvántartás kialakításával, aktualizálásával, a tulajdonosi ellenőrzéssel kapcsolatos tevékenységek alkotják.

Év közben változott a felügyeleti szerv és a KVI vezetése is. 1998. október 1-től a Pénzügyminisztériumtól kerültek át a Miniszterelnöki Hivatalhoz. Megkezdődött az új vezetés elvárásainak megfelelő szervezeti struktúra kialakítása, amelynek véglegesítése 1999-re húzódott át.

Folytatódott a vagyonkezelési szerződések megkötése. 1998-ban mintegy 200 szerződést kötöttek a központi költségvetési szervekkel. Több műemlékre vonatkozóan is vagyonkezelési pályázatot írtak ki, pl. Kiskundorozsma - Szélmalom, Bajna - Sándor-Metternich kastély, Miskolc - Diósgyőri Vár, Kőszeg - Jurisics vár, Siklós - Siklósi vár. Az utóbbi három esetében a pályázat sikeres volt, a többinél meg kell ismételni. 1999-ben újabb műemlékek vagyonkezelésbe adását tervezik.

Az új szabályozásnak megfelelően (10.000 e Ft bruttó egyedi értékhatár alatti tételek esetében saját hatáskörben) értékesítették az állami öröklésből származó vagyontárgyakat.

Kormányhatározatok alapján biztosították a Történeti Hivatal, a Legfőbb Ügyészség, a Nemzetbiztonsági Hivatal elhelyezését. Folyamatban van az Állami Számvevőszék ingatlanának kiürítése.

Folytatódott az egyházi visszaigénylés miatt vagyonkezelésükbe került ingatlanok bérleti jogának megváltása.

Befejeződött - néhány problémás ügy kivételével - a társadalmi szervezetek által használt és a sportcélú ingatlanok jogi helyzetének rendezése.

Csökkentett tartalommal és egyéb központi beruházásként beindult a műemléki beruházási program.

Folytatták az 1997-ben megkezdett informatikai fejlesztést, ezen belül különösen a kincstári vagyonkataszteri programcsomag kidolgozását és feltöltését.

Az engedélyezéseknek megfelelően értékesítették a portfolió állomány egy részét.

Üzemeltették és ellátták az őrzésvédelmi feladatokat a kezelt vagyon tekintetében. Az állagmegóvás, a folyamatos működtetés, valamint a későbbi hasznosítás érdekében különféle karbantartási, veszélyforrás elhárítási, környezeti és kárelhárítási, tűzszerészeti és vegyi-mentesítési és felújítási munkákat végeztek.

4.6. A Társadalombiztosítási Alapok és a központi költségvetés kapcsolata

4.6.1. A Társadalombiztosítási Alapok 1998. évi helyzete

Az államháztartásról szóló - módosított 1992. évi XXXVIII. törvény 86/A. § (4) bekezdése alapján, a Kormány a társadalombiztosítás pénzügyi alapjai költségvetésének végrehajtásáról szóló törvényjavaslatot a költségvetés zárszámadásáról szóló törvényjavaslattal együtt, azzal egy időben terjeszti az Országgyűlés elé és küldi meg az Állami Számvevőszéknek.

Ennek értelmében az Alapok zárszámadásáról szóló törvény külön mutatja be a társadalombiztosítás pénzügyi alapjainak 1998. évi gazdálkodását, pénzügyi mérlegeit és azok részletes indoklását.

A társadalombiztosítás pénzügyi alapjainak 1998. évi költségvetését az Országgyűlés 1997. december 15-én fogadta el, 22 090,0 millió forintos hiánnyal. A Nyugdíjbiztosítási Alap egyenlegét null szaldóban állapította meg az Országgyűlés, így a teljes hiány az Egészségbiztosítási Alap vonatkozásában került elismerésre.

Az Alapok 1998. évi bevételeinek összege 1 342 580,4 millió forint, a kiadásainak összege 1 433 354,8 millió forint, a költségvetési hiány összege 90 774,4 millió forint, ezen belül a Nyugdíjbiztosítási Alap hiánya 20 041,9 millió forint, az Egészségbiztosítási Alap hiánya pedig 70 732,5 millió forint volt.

Az Alapok költségvetését és annak teljesítését közvetve a makrogazdasági folyamatok, közvetlenül pedig a járulékfizetési szabályok módosulása, a nyugdíjrendszer átalakítása, a nyugdíjemelés mértéke, az ellátási szabályok változásai határozták meg.

Az Alapok bevételi lemaradása az előirányzattól 16983,6 millió forint, ezen belül a Nyugdíjbiztosítási Alap bevételi lemaradása 5271,2 millió forint, az Egészségbiztosítási Alapé pedig 11 712,4 millió forint. A bevételi lemaradás az egészségügyi hozzájárulásnál és a behajtási tevékenységnél jelentős, melyet a vagyonértékesítésből eredő bevétel, a versenyszférában jelentkező keresetkiáramlás, valamint az egészségügyi hozzájárulás egy főre jutó összegének 1800 forintról 2100 forintra történő növelése, az egyéni járulékalap felső határának 3300 forintról 4290 forint/fő/napra növelése sem tudott kompenzálni.

1998. január 1-től a társadalombiztosítási járulék mértéke az előző évihez képest változatlanul 39% volt, melyből a foglalkoztatót és a biztosítottnak minősülő egyéni vállalkozót a járulékalapot képező jövedelem után 24% nyugdíjbiztosítási járulék fizetési kötelezettség terhelte, amiből 1% pontnak megfelelő résznek kellett fedezetet nyújtania a rokkantsági ellátásokra.

A biztosított által fizetendő (egyéni) járulék mértéke továbbra is 10% volt, de ebből 6%-ról 7%-ra emelkedett a nyugdíjjárulék a magánnyugdíj-pénztári rendszer bevezetése miatt. Ha a biztosított a vegyes finanszírozású nyugdíjrendszert választotta, illetve kötelezően tartozik oda, úgy egyéni járulékának csak 1%-a illette meg a Nyugdíjbiztosítási Alapot, 6%-ot pedig tagdíjként a foglalkoztató a magánnyugdíj-pénztárba utalt át.

A munkáltatói és az egyéni járulékok meghatározásánál a személyi jövedelemadó alapjául szolgáló jövedelem volt a meghatározó, néhány speciális szabály kivételével. Ennek eredményeként jelentősen csökkent a járulékmentes jövedelmek köre.

A behajtási, végrehajtási tevékenység feltételrendszerében lényeges változást jelentett, hogy az 1997. évi CXXX. törvény 1998. január 1-től az adózás rendjéről szóló 1990. évi XCI. törvény hatálya alá vonta ezen tevékenységek eljárási rendjét.

A kintlévőség behajtásából eredő járulékbevétel 52 000,0 millió forintos előirányzatából a teljesítés összege 35 902,0 millió forint, amely az előirányzott összeg 69%-ának felel meg.

Az Alapok kiadása az előirányzatot 51 700,8 millió forinttal meghaladta. Ezen belül a Nyugdíjbiztosítási Alap kiadási többlete 14 770,7 millió forint, az Egészségbiztosítási Alap kiadási többlete 36 930,1 millió forint.

A kiadási előirányzatoknál legnagyobb túllépés az Egészségbiztosítási Alapnál, a természetbeni ellátásoknál volt, melyek összege 34 745,3 millió forint. Ebből a legnagyobb - 32 893,8 millió forintot - volument a gyógyszertámogatások többlete jelentette. A gyógyszer-támogatási rendszerben 1998. évben lényeges változás nem következett be, így tekintettel az ártárgyalásokon történt - a társadalombiztosítási támogatás alapjául szolgáló termelői árak emelésére vonatkozó - megállapodásokra, valamint a támogatási kiadások gyors növekedését okozó tényezőkre nem volt esély az előirányzat betartására.

A nyugellátások kiadásai 15 311,1 millió forinttal haladták meg az előirányzott összeget. Ezen belül a kiadások növekedése a hozzátartozói nyugellátásoknál (8576,3 millió forint) volt a legszámottevőbb. A saját jogú nyugellátások összege 6676,1 millió forinttal haladta meg az előirányzott keretet.

A társadalombiztosítási nyugdíjrendszer egyes elemeiben 1998. január 1-jétől új szabály érvényesült.

A társadalombiztosítási nyugellátásról szóló 1997. évi LXXXI. törvény 62. §-a értelmében az 1998. január 1-je előtti időponttól megállapított nyugellátásokat 1998. január hónapban az 1997. évi várható nettó keresetnövekedésnél 2,5 százalékponttal alacsonyabb mértékben kellett emelni. A törvény arról is rendelkezett, hogy abban az esetben, ha a nettó átlagkeresetnövekedés mértéke legalább 1 százalékponttal meghaladja a tervezett mértéket, akkor január 1-jei visszamenőleges hatállyal, kiegészítő nyugdíjemelést kell végrehajtani.

Az 1998. januári nyugdíjemelés 19%-os volt, az augusztusi kiegészítő nyugdíjemelés pedig 2,2%-os.

A korhatár feletti saját jogú nyugdíjak átlagos havi összege 26 900,0 forint, míg a korhatár alatti rokkantsági és baleseti nyugdíjak átlaga közel 25 000,0 forint volt.

A társadalombiztosítás pénzügyi alapjai költségvetésében jóváhagyott 22 090,0 millió forintos, majd a társadalombiztosítás pénzügyi alapjai 1997. évi költségvetésének végrehajtásáról szóló törvényben elismert 54 953,0 millió forint összeggel túlteljesülhető (77 043,0 millió forint) hiánnyal szemben 90 774,4 millió forint összegű hiány alakult ki.

4.6.2. A központi költségvetés közvetlen hozzájárulása a társadalombiztosításhoz

A magánnyugdíj-pénztárba átlépők miatti (az Áht. 86. §-a szerinti) költségvetési támogatást - 20 100,0 millió forintot - a központi költségvetés törvényi határidőre és mértékben teljesítette.

A gyermekgondozási segélyben részesülők utáni központi költségvetési térítés 1998. január 1-jétől került bevezetésre. A GYES-en lévők esetében a munkáltatói járulék befizetését a központi költségvetés az eredeti előirányzati szinten 8000,0 millió forint összegben átutalta.

4.6.3. A kincstári egységes számlához kapcsolódó megelőlegezési számla igénybevétele a társadalombiztosítási kiadások finanszírozásához

A Társadalombiztosítási Alapok részére az 1998. évi a kincstári egységes számlához kapcsolódó megelőlegezési számla (a továbbiakban: KESZ) igénybevételének feltételeit a Magyar Köztársaság 1998. évi költségvetéséről szóló 1997. évi CXLVI. törvény 28. §-a szabályozta. A Nyugdíjbiztosítási Alapnál a törvényben megállapított kamatmentes hitel nagysága 65 000,0 millió forint volt. A központi költségvetés lehetővé tette a Nyugdíjbiztosítási Alap kamatmentes hitelkorlát összegének az évközi automatikus megemelését, ha a Nyugdíjbiztosítási Alap kieső járulékbevétele meghaladja az Alapnak a magánnyugdíjpénztári tagdíjkiesés címen a központi költségvetésben előirányzott megtérítés összegét. A Kincstár a törvényi előírásoknak megfelelően a kamatmentes hitelállomány összegét 73 640,0 millió forintra módosította, mivel a magánnyugdíj-pénztárakba átlépők miatti nyugdíjjárulék 8640,0 millió forinttal megemelkedett. A Kincstár a Nyugdíjbiztosítási Alap decemberig megnövekedett hitelállománya alapján az új limit nagyságát figyelembe nem véve, magasabb kamatot számított fel az indokoltnál. A KESZ igénybevétele miatti kamatkiadás mintegy 204,0 millió forint összegben teljesült. Az elszámolási különbözet 63,9 millió forint, amelynek átutalása a Kincstár feladata. Az Alap március 26-án vett először hitelt igénybe, a december 31-én igénybe vett hitele 18 730,0 millió forint volt.

Az Egészségbiztosítási Alap 1998. évi január 1-jei hitelállománya 76 016,0 millió forint volt. A kamatmentes hitel-igénybevétel engedélyezett felső határa 40 000,0 millió forint összegben került meghatározásra. Az Alap költségvetésének hiánya a törvényben előirányzott összeget jelentősen túllépte és szeptembertől kezdődően 71 olyan nap volt, amikor limit felett történt az igénybevétel. A KESZ kamatmentes sáv feletti igénybevételének kamatkiadása 430,0 millió forint (január 5-én a hitel igénybevétel 79 161,0 millió forint, december 31-én 83 034,0 millió forint) volt. A likviditás alakulását egyrészt a járulékbevételek havi ingadozása, másrészt a kiadási oldalon a gyógyszertámogatások vártnál kedvezőtlenebb alakulása okozta.

4.7. Pénzbeli juttatások a központi költségvetésből

4.7.1. Családi támogatások

A családi pótlék jogcímen a jogosultak részére ténylegesen teljesített kifizetések a tervezett előirányzatot 3129,3 millió forinttal, 2,6%-kal lépték túl. A Kincstár e célra a folyósító felé e jogcímen átutalt összeg 167,1 millió forinttal kevesebb volt a tényleges kiadásnál. Az igénybevevők átlagos létszáma 2041 ezer fő volt, az előző évinél 3,4%-kal kevesebb. Az egy főre jutó havi átlagos ellátási összeg 4941,0 forintra, az előző évhez képest 18,4%-kal nőtt.

Az anyasági támogatás az öregségi nyugdíjminimum 150%-a, amely 1998-ban 20 550,0 forint volt. Az anyasági támogatás jogcímen a folyósító által teljesített kiadások 2,6%-kal maradnak el a 2000,0 millió forint előirányzattól. Az előirányzattól való minimális elmaradás oka a születések számának a vártnál nagyobb mértékű csökkenése. A Kincstár e célra 2027,6 millió forintot utalt át a folyósító részére.

A gyermekgondozási díjban részesülők havi átlagos száma 9932 fő volt. A központi költségvetés e jogcímre a 2000,0 millió forintos előirányzatnál közel 908,4 millió forinttal kisebb összeget utalt át. A különbséget magyarázza az a tény, hogy kifutó ellátásról van szó, és az ellátások megszűnésének üteme - adatok hiányában - kevésbé volt prognosztizálható.

A gyermekgondozási segélyben részesülők száma az előző évi 182,1 ezer főről 234,0 ezer főre nőtt. A GYES összege az öregségi nyugdíj minimumnak megfelelően havi 13 700,0 forint volt. Az előirányzat 12,4%-os túlteljesülését az igénybevevők létszámának - a GYED megszűnésével összefüggő - a feltételezettnél nagyobb növekedése okozta. Az e jogcímre a folyósítónak átutalt összeg 38 996,8 millió forint, ami az eredeti előirányzatot 4296,8 millió forinttal lépi túl.

4.7.2. Jövedelempótló és jövedelem-kiegészítő szociális ellátások

A megváltozott munkaképességűek átmeneti és rendszeres szociális járadékában részesülők számának emelkedése miatt a központi költségvetés által finanszírozott jövedelempótló és jövedelem-kiegészítő támogatások tényleges kiadásai (postaköltséggel együtt) 2209,7 millió forinttal haladták meg az éves előirányzat összegét.

A rokkantsági járadékban részesülők száma 7,7%-kal nőtt, 1998-ban átlagosan 23,3 ezer fő részesült ellátásban. Ennek hatásaképpen az előirányzatot a jogosultak részére kifizetett összeg 15,3%-kal haladta meg. Az ellátás havi átlagos összege 11 579,0 forint volt. A Kincstár által átutalt összeg 11,5 millió forinttal kevesebb a tényleges kifizetésnél.

A megváltozott munkaképességűek kereset-kiegészítésére fordított kiadások 137,9 millió forinttal haladták meg az előirányzatot ( 400,0 millió forint). A Kincstár e célra 533,6 millió forintot utalt át a folyósító részére.

A megváltozott munkaképességűek járadékaira a jogosultaknak kifizetett összeg 34 295,0 millió forint, amely 11,3%-kal haladta meg az előirányzatot. Átlagosan havi 11 159,0 forint ellátásban részesült 256 ezer fő. A kiadás 13,7%-kal haladta meg az 1997. évit. A Kincstár e jogcímre 34 573,0 millió forintot utalt át, 277,9 millió forinttal többet a tényleges kifizetéseknél.

Az egészségkárosodási járadékra előirányzott keretnél 1,7%-kal több került ténylegesen kifizetésre. Így 2692 fő, havonta átlagosan havi 38 725,0 forint járadékban részesült.

A bányásznyugdíj és a szénjárandóság pénzbeli megváltása 3000,0 millió forintos központi költségvetési előirányzata 6,8%-kal túlteljesült. A jogosultak részére kifizetett összeg 369,0 millió forinttal haladta meg az előző évit. 1998-ban 3083 főnek átlagosan havi 41 255,0 forint nyugdíjat fizettek ki, a szénjárandóság pénzbeni megváltására pedig 1621,0 millió forintot költöttek.

A mezőgazdasági járadékra a folyósító által kifizetett összeg 928,9 millió forinttal maradt el a 7000,0 millió forintos előirányzattól. E jogcímen 1998-ban 42 800 fő részére havonta átlagosan 11 820,0 forint kifizetésére került sor, éves szintén összesen 6071,0 millió forint összegben.

A vakok személyi járadékában részesülők száma a tárgyévben az előző évhez képest 1730 fővel nőtt. Az átlagosan kifizetett járadék 6552,0 forint/fő/hó volt. Az éves teljesítés 123,0 millió forinttal lett magasabb az előirányzatnál, a folyósító szervek által történt kifizetés pedig 3427,1 millió forint volt.

A politikai rehabilitációval kapcsolatos nyugdíj-kiegészítésekre a tárgyévben - az előző évhez képest - 1993,0 millió forinttal több kifizetés történt. Az éves előirányzat 303,4 millió forinttal teljesült túl. Az ellátások finanszírozása a PM által jóváhagyott finanszírozási terv szerint történt. A finanszírozási terv havi aktualizálásán keresztül megteremtődött annak a lehetősége, hogy a megtérítések a gyakorlatban a tényleges kifizetésekhez igazodjanak. Évközben a kiadás és a térítés között kismértékű eltérések adódtak. Ennek alapvető indoka az volt, hogy az aktualizált havi finanszírozási terv benyújtásának időpontjában még csak az egy hónappal korábbi tényadatok álltak rendelkezésre.

1998-ban a politikai rehabilitációval kapcsolatos nyugdíjkifizetések előirányzata tartalmazta a nemzeti helytállásért pótlék, illetve az egyes művészeti tevékenységet folytatók ellátásainak fedezetét is. Ugyanezen előirányzat, illetve teljesítési adat magában foglalja a kitüntetésekhez, címekhez adott pótlékokat, a tudományos fokozat utáni kiegészítést, a nemzeti gondozotti ellátást, illetve a külszolgálati idő utáni nyugdíj kiegészítést. E kiegészítési formában átlagosan 278 000 fő havonta 2722,0 forint juttatásban részesült.

A házastársi pótlék és a házastárs utáni jövedelempótlék jogcímen a költségvetési teljesítés 1 381,0 millió forinttal volt alacsonyabb az előirányzatnál, 59 000 fő részére havonta átlagosan 6374,0 forint került kifizetésre.

A cukorbetegek támogatására, a katonai családi segélyre és a lakbér-hozzájárulásra a költségvetés által kifizetett összeg 70,7%-a az előirányzatnak. Az előirányzatok közül a lakbér-hozzájárulás előirányzata 9,0 millió forinttal túlteljesült, a cukorbetegek támogatása 13,0 millió forinttal, a katonai családi segélyek támogatása 157,0 millió forinttal alacsonyabban teljesült, mint az előirányzat. Ennek oka a jogosultak számának csökkenése.

4.7.3. Különféle jogcímen adott térítések

A közgyógyellátottak után fizetendő központi költségvetési térítés eredeti előirányzatát az Országgyűlés 10 000,0 millió forintban határozta meg. Az Egészségbiztosítási Alap ilyen jogcímű tényleges kifizetése összesen 12 607,8 millió forintra teljesült, amit a helyi önkormányzatok 1403,9 millió forintos térítése csökkent.

A terhesség-megszakításra a központi költségvetés a magzati élet védelméről szóló 1992. évi LXXIX. törvény értelmében a megelőlegezett költségeknek azt a részét, amelyet a befizetendő díj nem fedez, átalány formájában megtéríti. 1998-ban ez az összeg 800,0 millió forint volt, az eredetileg előirányzott összegnek megfelelően.

Az egészségügyi feladatok ellátásával kapcsolatos térítés címén a Kincstár 2500,0 millió forint átalányszerű átutalást teljesített az Egészségbiztosítási Alap felé, ami megfelel az előirányzatnak.

A központi költségvetés az Alapoknak az általuk folyósított ellátások után költségtérítést utalt át, amely évente átalányszerűen kerül meghatározásra. E jogcímen 1998-ban 1900,0 millió forint kifizetést teljesített a Kincstár a folyósítást végző szervek, az ONYF és OEP felé, ami megfelel az előirányzatnak.

4.8. A helyi önkormányzatok gazdálkodása

A helyi önkormányzatok 1998. évi gazdálkodási feladatait 3173 önkormányzat végezte: 1 fővárosi, 23 kerületi, 19 megyei, 22 megyei jogú városi, 195 városi és 2913 községi önkormányzat (222 nagyközségi, 2691 egyéb községi önkormányzat).

4.8.1. A költségvetési szabályozórendszer működésének értékelése

A helyi önkormányzatok a saját és átengedett bevételekből, az állami hozzájárulásból és támogatásból, valamint az átvett pénzeszközökből az 1998. évi országgyűlési előirányzathoz képest együttesen 14,8%-kal magasabb összegű tárgyévi bevétellel gazdálkodhattak.

A feladatellátás biztonságát - a tervezettet meghaladó bevételen túl - az is elősegítette, hogy a tárgyévi bevételeken belül az állami hozzájárulások és támogatások kereken 30%-ot, a személyi jövedelemadó részesedés pedig 13%-ot tett ki. E központi költségvetési kapcsolatból származó bevételek átutalása minden önkormányzat részére 1998-ban is a finanszírozási rendnek és ütemezésnek megfelelően történt, garantálva a kiszámíthatóságot.

Jelentős volt a túlteljesítés a saját folyó bevételeknél - ezen belül különösen a kamatbevételeknél és a helyi adóknál. A felhalmozási és tőke jellegű bevételek is számottevően haladták meg a tervezettet, elsősorban annak következtében, hogy a vártnál nagyobb lehetőségek adódtak egyrészt - különösen a főváros és a nagyobb városok számára - a vállalat értékesítésből származó bevételek elérésére, másrészt az államháztartáson belüli és kívüli felhalmozási célú átvételekre. Kisebb mértékben haladta meg a számítottat a fejezetektől és elkülönített állami pénzalapoktól átvett pénzeszközökből származó bevétel úgy, hogy eközben az Egészségbiztosítási Alaptól az intézmények finanszírozására átvett pénzeszközök nem érték el az előirányzat szintjét.

Mindezek együttesen azt mutatják, hogy az államháztartás helyi önkormányzati alrendszere általában kihasználta a lehetőségeket a minél magasabb bevétel teljesítése érdekében. A helyi önkormányzatok eredményes pályázatokkal, támogatható feladatok vállalásával, valamint az intézményeik vállalkozási tevékenységének ösztönzésével fokozták bevételeiket. Mindeközben a közszolgáltatáshoz kapcsolódó térítési díjak emelésénél figyelemmel voltak az érintett lakosság teherbírására. Így a bevételek növekedésében csak kisebb súlyt képvisel a térítési díjak változása, ugyanúgy mint az illetékbevételek bővülése.

A bevételek kedvező alakulása mellett is folyamatos gondot okozott az év során az áremelkedések, a piaci hatások költségvetési előirányzatokkal való szükségszerű követése, a közszolgáltatások színvonalának megtartása érdekében. Az előző évekhez képest mérsékeltnek mondható infláció ellenére is folytatódtak a feszített gazdálkodási körülmények, amelyek fokozott figyelmet igényeltek az önkormányzatok és a gazdálkodó szerveik részéről a bevételek és kiadások összehangolásában. Év közben a likviditás folyamatos fenntartása érdekében - a központi költségvetési források ütemes, tervezettnek megfelelő alakulása ellenére is - az önkormányzatok egy része rövid lejáratú, éven belüli hitelek felvételére kényszerült. Tartósan fizetésképtelen helyzetbe az előző évhez viszonyítva kevesebb önkormányzat került 1998-ban, az e célt szolgáló előirányzatnak terhére négy önkormányzat részesült kiegészítő támogatásban.

Az önhibájukon kívül hátrányos helyzetben lévő önkormányzatok kiegészítő állami támogatásának megszigorított feltételrendszere ellenére a tervezett előirányzat nem bizonyult tarthatónak. A mintegy 30%-kal megnövekedett jogos támogatási igény kielégítésére a költségvetési törvény szerint végrehajtott belső előirányzat átcsoportosítással lehetett fedezetet biztosítani.

A helyi önkormányzatok költségvetésében mind az előző évi teljesítéshez, mind a számítotthoz képest jelentősen megnőtt a hitelforrás szerepe, a felvett hitelek összege. A hitelek elsősorban a fejlesztési, felhalmozási célokat szolgálták.

A költségvetési szabályozás 1998. évben is szoros pénzügyi feltételeket alakított ki ugyan, de biztosította az érdekeltséget és a mozgásteret a helyi önkormányzatoknak a nagyobb bevételek teljesítésére, az ehhez szükséges jogi keret és az önállóság feltételeinek megteremtésével.

A helyi önkormányzatok összességükben eredményesen és takarékosan gazdálkodtak 1998-ban is. A sokirányú kötelező önkormányzati feladat, és ezek ágazati törvényekben rögzített szakmai követelményei, pénzügyi garanciái, sok fejtörést okoztak a helyi döntéshozóknak. Érzékelhető volt, hogy a feszítettebb feltételek miatt igyekeztek ugyan a működési költségeiket visszafogni, ám igazi nagy racionalizálási, feladat elhagyási, intézmény megszüntetési célokat 1998-ban már nem tűztek maguk elé. Az új önkormányzatok felállása előtt már csak elvétve volt tapasztalható olyan döntések hozatala, amelyek a lakosság különböző érdekcsoportjaival szembenállást eredményezett volna. Sokkal inkább volt jellemző a fejlesztések, a beruházások folytatása, újabbak megkezdésének a szorgalmazása.

Az önkormányzatok és intézményeik az előző évek pénzmaradványából az 1997. évit kissé meghaladó összeget használtak fel tárgyévi bevételeik kiegészítésére. Az év végére azonban a maradványok visszapótlásra kerültek, összességben a helyi önkormányzatok tartalékai kis mértékben növekedtek.

4.8.2. Az 1998. évi önkormányzati költségvetés végrehajtása

4.8.2.1. Az önkormányzati feladatellátás értékelése

Az önkormányzatok 1998. évben mind a kötelező, mind az önként vállalt feladataikat teljesítették, biztosítani tudták intézményeik működését. Sok önkormányzat a kötelező feladatellátást és ennek folyamatosságát azonban csak jelentős áldozatokkal, erőfeszítésekkel a rendkívüli takarékos, hatékonyságra törő gazdálkodással tudta megvalósítani.

A meglévő intézményhálózat működtetése, az eddig elért színvonal megtartása és a minimális fejlesztések megvalósítása érdekében az önkormányzatok többsége szigorította gazdálkodásának feltételeit.

Több önkormányzatnál merült fel évközben likviditási probléma, amelyet feladatok átütemezésével, illetve rövid lejáratú működési hitelek igénybevételével oldottak meg.

Az önhibáján kívül hátrányos helyzetben lévő forráshiányos önkormányzatok az őket megillető kiegészítő állami támogatás összegének terhére utólagos elszámolási kötelezettség mellett finanszírozási előleget vehettek igénybe.

1998. évben új fejlesztési támogatás, céljellegű decentralizált előirányzat állt rendelkezésre a megyei területfejlesztési tanácsok számára. Az új támogatási forma valamennyi önkormányzati felújítási és beruházási cél megvalósítására és az önkormányzati vagyont sújtó vis maior károkból adódó többletkiadás részbeni vagy teljes támogatására szolgál.

Az önkormányzatok egy része intézményeik hatékonyabb működtetése és a feladatellátás színvonalának szinten tartása érdekében folytatta az intézményi struktúra szűkítését, racionalizálását. Több önkormányzat élt a létszámleépítés lehetőségével, az önként vállalt feladatok csökkentésével vagy megszűnésével. Ennek látható jelei a létszámcsökkentés, intézmények átvilágítása, összevonása, megszűntetése.

A források szűkössége miatt a költségvetési intézmények épületeinek állagát érintő munkálatokra, az elhasználódott eszközök cseréjére, készletek beszerzésére csak a legszükségesebb esetben került sor.

Az egyes területeken jelentkező - mint pl. a szociális törvényből adódó - feladatok továbbra is nagy terhet róttak a hátrányos, illetve az országos átlagot meghaladó munkanélküliséggel sújtott térségekre, településekre.

A működőképesség megőrzése mellett a településeken továbbra is kiemelt feladatként jelent meg a lakossági kommunális és szociális ellátás javítására irányuló törekvés, ennek következtében javult a települések infrastrukturális ellátottsága.

Az egészségügyi feladatok finanszírozása a jelenlegi formában továbbra is gondot jelent az önkormányzatoknak. Az önkormányzatok ellátási felelőssége, az OEP finanszírozás és a különböző szakmai előírásoknak való kötelező megfelelés a gazdálkodás területén nehezen hozható összhangba.

Összességében megállapítható, hogy az önkormányzatok a nehéz gazdasági feltételek mellett is elérték alapvető céljukat: fenntartották működőképességüket, komoly erőfeszítésekkel és esetenként az intézkedésekhez elkerülhetetlenül társuló feszültséggel teljesítették a lakosság ellátásából adódó feladataikat.

A helyi önkormányzatok konszolidált egyenlege -8,8 milliárd forint. Ha nem vesszük figyelembe a 19,4 milliárd forint összegű privatizációs bevételt, akkor a privatizációs bevétel nélküli konszolidált egyenleg -28,1 milliárd forint, a tavalyi önkormányzati kiadások és bevételek szintjéhez képest lényegében változatlan arányú.

Azzal együtt, hogy a helyi önkormányzatoknál egységes pénzalap van, indokolt az egyenleget külön vizsgálni, a folyó- és felhalmozási bevételekre és kiadásokra bontva.

A folyó bevételek és kiadások hitelműveletek nélküli egyenlege 85,9 milliárd forint. Ennek alakulásában szerepet játszik, hogy az évközi rövidlejáratú értékpapírok forgalmából az önkormányzatok a vártnál - de az általuk előre jelzettnél is - jelentősebb kamatbevételre tettek szert. A helyi adók bevétele is több, mint 20,0 milliárd forinttal haladta meg a helyi költségvetési rendeletekben, és 10,0 milliárd forinttal az év közi rendelet-módosításokban prognosztizált összeget. A gazdasági környezet alakulása következtében az előre becsülthöz képest nagyobb számban és mértékkel működtettek helyi adókat. A legnagyobb bevételt képező iparűzési adónál az önkormányzatok korábbinál nagyobb hányada (22%-a) alkalmazott maximális adómértéket. Jelentős a nem lakás céljára szolgáló helyiségek bérbeadásából származó bevételek növekedése is.

Kiadási oldalról a költségvetési törvény előirányzataihoz képest magasabban, az önkormányzatok által, saját rendeleteikben tervezettekhez képest viszont némileg alacsonyabban teljesültek a személyi juttatások és dologi kiadások. Ami a személyi juttatásokat illeti, az un. rendszeres személyi juttatások lényegesen alacsonyabban realizálódtak, ugyanakkor a korábbi évek tendenciájától eltérően a nem rendszeres és a külső személyi juttatások növekedése volt a dinamikusabb. Ezek a külső megbízások számának emelkedésére utalnak, valamint arra, hogy a munkanélküli jövedelempótló támogatás folyósításának már feltétele az érintettek által elvégzett közmunka, mely szintén ezen a soron kerül elszámolásra.

A felhalmozási bevételek és kiadások hitelműveletek nélküli egyenlege -94,7 milliárd forint. Az 1997. és az 1998. évi tőkemérlegek egyenlegének alakulását összevetve megállapítható, hogy a 6,5 milliárd forintos többletből a 94,7 milliárd forintos hiány kialakulásának alapvető oka a privatizációs bevételek erőteljes csökkenése. 1994-től a további három évben több, mint 10-szeresére emelkedett e bevételek köre. Az 1997. évi kiugróan magas, több, mint 91,0 milliárd forint már akkor a folyamat várható kimerülését vetítette előre. Ezt igazolja a privatizációs bevételek 1998. évi 19,4 milliárd forintos mértéke is. E bevételek nélküli mérlegegyenlegek 1997. illetve 1998. évi alakulása (-84,0 milliárd forint, valamint -114,0 milliárd forint) már sokkal kiegyenlítettebb, a folyamatokat jobban érzékeltető képet mutat.

Összességében érzékelhető, hogy a lezárt év fejlesztési kiadásainak finanszírozását az ugyanilyen célú bevételeken - mindezeken belül a privatizációs bevételeken - túlmenően döntő részben a folyó-működési mérleg többlete és csak másodsorban az önkormányzatok hitelfelvétele biztosította. A folyamat fontos jellemzője tehát, hogy a privatizációs bevételek - amelyek részvények értékesítéséből, valamint vállalatok eladásából származnak - 1998-ban sem működési kiadásokat finanszíroztak, hanem a tárgy évi fejlesztések forrásául szolgáltak.

A működési bevételek és kiadások, valamint fejlesztési bevételek és kiadások egyenlegének számítása 1996-1998. években

 

 

 

 

 millió forint

 

 Megnevezés

 1996. évi teljesítés

 1997. évi teljesítés

 1998. évi teljesítés

 

 Intézményi tevékenységek bevételei

 81 001

 95 838

 113 311

 

 Kamatbevételek

 16 749

 33 402

 34 315

 

 Illetékek

 15 509

 18 232

 21 527

 

 Helyi adók

 80 813

 111 162

 145 826

 

 Környezetvédelmi bírság

 364

 351

 353

 

 Egyéb sajátos bevételek

 11 779

 20 065

 23 685

 

 Személyi jövedelemadó

 101 274

 135 652

 179 090

 

 Gépjárműadó

 7 056

 7 910

 8 842

 

 Működési célú állami hozzájárulások és támogatások összesen

 302 866

 310 637

 355 040

 

 Egészségbiztosítási Alaptól átvett pénzeszközök

 148 417

 167 748

 190 252

 

 Egyéb államháztartáson belüli átutalások

 21 208

 36 540

 47 796

 

 Államháztartáson kívülről származó pénzeszközök

 10 651

 10 399

 11 502

 

 Folyó, működési bevételek összesen

 797 687

 947 936

 1 131 539

 

 Személyi juttatások

 279 469

 332 959

 389 682

 

 Tb. járulék, munkaadói járulék, eü. hozzájárulás

 122 335

 150 321

 174 538

 

 Dologi kiadások

 267 192

 309 695

 353 919

 

 Társadalom és szociálpolitikai juttatások

 53 862

 60 870

 87 900

 

 Ellátottak pénzbeni juttatása

 2 292

 2 565

 3 514

 

 Működési célú pénzeszköz átadás államháztartáson belülre

 1 337

 1 671

 1 402

 

 Működési célú pénzeszköz átadás államháztartáson kívülre

 22 330

 29 896

 34 681

 

 Folyó, működési kiadások összesen

 748 817

 887 977

 1 045 636

 

 Folyó, működési bevételek és kiadások egyenlege

 48 870

 59 959

 85 903

 

 Tárgyi eszközök, föld és immateriális javak értékesítése

 42 968

 51 242

 51 404

 

 Részvények értékesítése

 27 332

 81 251

 15 665

 

 Vállalat értékesítéséből származó bevételek

 20 064

 9 258

 3 696

 

 Államháztartáson belüli felhalmozási bevételek

 11 820

 14 153

 21 218

 

 Államháztartáson kívüli felhalmozási bevételek

 16 582

 29 452

 28 764

 

 Fejlesztési célú állami hozzájárulások és támogatások összesen*

 23 984

 38 087

 50 613

 

 Fejlesztési, felhalmozási bevételek összesen

 142 750

 223 443

 171 360

 

 Tárgyi eszközök, föld és immateriális javak felhalmozása

 78 807

 128 004

 160 675

 

 Államháztartáson belüli felhalmozás célú átutalások

 645

 2 142

 1 261

 

 Államháztartáson kívüli felhalmozás célú átutalások

 29 437

 29 788

 31 768

 

 Nagyértékű tárgyi eszközök felújítása

 15 056

 25 813

 30 520

 

 Felhalmozások ÁFA egyenlege

 19 713

 31 190

 41 808

 

 Fejlesztési, felhalmozási kiadások összesen

 143 658

 216 937

 266 032

 

 Fejlesztési, felhalmozási bevételek és kiadások egyenlege

 - 908

 6 506

 - 94 672

 

 Privatizációs bevétel nélküli fejlesztési bevételek és kiadások egyenlege

 - 48 304

 - 84 003

 - 114 033

 

 GFS rendszerű bevételek összesen

 940 437

 1 171 379

 1 302 899

 

 GFS rendszerű kiadások összesen

 892 475

 1 104 914

 1 311 668

 

 GFS rendszerű egyenleg

 47 962

 66 465

 - 8 769

 

 Privatizációs bevétel nélküli GFS rendszerű egyenleg

 566

 - 24 044

 - 28 130

* A címzett és céltámogatásokat, valamint 1996. évtől a területi kiegyenlítést szolgáló fejlesztési célú támogatást tartalmazza.

4.8.2.2. A bevételek alakulása

A helyi önkormányzatok 1998. évi tárgyévi bevételeinek összege 1360,6 milliárd forint. Ez az összeg 166,4 milliárd forinttal, 14%-kal nagyobb az 1997. évi bevételnél, az 1998. évre tervezett országgyűlési előirányzatot pedig 14,8%-kal haladja meg.

Ezen túlmenően az önkormányzatok feladataik finanszírozására igénybe vettek az előző évi pénzmaradványaikból 97,0 milliárd forintot. Így mindösszesen a helyi önkormányzatok rendelkezésére állt 1457,6 milliárd forint bevétel, amely az előző évhez képest 171,6 milliárd forinttal magasabb.

Az előző évek pénzmaradványának igénybevétele mintegy 5,2 milliárd forinttal növekedett segítve a tárgyévi gazdálkodást.

A tárgyévi bevételi források 1997. és 1998. évi megoszlása a következetők szerint alakult.

 

 Megnevezés

 1997. évi teljesítés%

 1998. évi országgyűlési előirányzat%

 1998. évi teljesítés%

 

 Saját folyó bevételek

 23,4

 20,7

 24,9

 

 ebből: - helyi adók

 9,3

 9,3

 10,7

 

 Átengedett bevételek

 12,0

 15,9

 13,8

 

 ebből: - személyi jövedelemadó

 11,4

 15,1

 13,2

 

 - gépjárműadó

 0,6

 0,7

 0,7

 

 Felhalmozási és tőke jellegű bevételek

 15,5

 6,8

 8,9

 

 Állami hozzájárulások és támogatások

 29,2

 34,6

 29,8

 

 ebből: - normatív hozzájárulások

 21,6

 22,8

 19,9

 

 - címzett és céltámogatások

 2,6

 3,6

 2,6

 

 Egészségbiztosítási Alaptól átvett pénzeszközök 

 14,1

 16,1

 14,0

 

 Egyéb átvett pénzeszközök, visszatérítések, értékpapír vásárlás

 4,3

 3,8

 4,4

 

 Hitel, kötvény bevétel

 1,5

 2,1

 4,2

 

 Tárgyévi bevételek összesen

 100,0

 100,0

 100,0

A táblázat adataiból láthatóan a helyi önkormányzatok tárgyévi teljesített összes bevételén belül az országgyűlési előirányzathoz képest jelentősebben nőtt a felhalmozási és tőke jellegű bevételek, a saját folyó bevételek, valamint a hitelbevételek aránya. Csökkent - elsősorban az előbbiekben említett túlteljesített bevételek súlyának növekedése miatt - az átengedett bevételek, az állami hozzájárulások és támogatások, az Egészségbiztosítási Alaptól - az egészségügyi intézmények teljesítményhez igazodó finanszírozására - átvett pénzeszközök részaránya.

A bevételek főbb csoportonként a következők szerint alakultak:

A saját folyó bevételek összege 339,0 milliárd forint, amely 14,2%-kal haladja meg az előző évit és 38,5%-kal magasabb a költségvetésben számítotthoz képest.

Ezen belül:

Az intézményi működési bevételek 147,6 milliárd forintra teljesültek, az előző évi teljesítést 18,3 milliárd forinttal, 42%-kal haladják meg. Ez a növekedés az intézmények - részben kiadásokkal is együttjáró - bevétel növelési tevékenységének eredményességét mutatja, amely összefügg a szolgáltatások teljesítményeivel, illetve díjának emelésével. Az intézményi tevékenységek bevételei az előző évhez képest 18,3%-kal, az előirányzathoz viszonyítva 15,6%-kal nőttek. A működési bevételeken belül a kamatbevételek 34,3 milliárd forintot tettek ki, amely közel azonos az 1997. évi összeggel. A magas kamatbevétel túlnyomó része továbbra is az ÁPV Rt. által a helyi önkormányzatokat megillető, de késedelmesen átutalt - főleg belterületi földértékével kapcsolatos - kamatbevételből származott. Az ÁPV Rt. ugyanis a részvények átadására vonatkozó kötelezettségének nem tudott eleget tenni, így a járandóságot később készpénzben folyósította, s megfizette a jogszabály alapján járó kamatokat is. A kamatbevétel magas szintjének alakulása kismértékben az önkormányzatok rugalmas, a kamatelőnyöket lehetőség szerint kihasználó pénzgazdálkodásával is összefügg. Ebben jelentős szerepe volt annak is, hogy az önkormányzatok egyre növekvő része a saját gazdálkodásában az intézmények finanszírozására a Magyar Államkincstáréhoz hasonló - ún. „kiskincstári”- rendszert vezetett be. Ezáltal a likviditás javult, a felesleges pénzmozgások elkerülhetőek voltak, az átmenetileg kamatoztatható bevételek összege növekedett és így jelentős kamatbevétel többletet értek el.

Az illetékbevétel helyi önkormányzatokat megillető összegét a központi költségvetés 20,0 milliárd forinttal vette számításba. A teljesített bevétel 21,5 milliárd forint, amely 7,6%-kal nagyobb a tervezettnél. Az illetékbevétel növekedését elősegítette, hogy a földhivatalokban gyorsult az ügyintézés, valamint bővültek az illetékalapok.

A gépjárműadó helyi önkormányzatokat megillető központi költségvetési előirányzata 8,5 milliárd forint volt, míg a ténylegesen elért bevétel 8,8 milliárd forint, amely 104%-os teljesítésnek felel meg. A szabályozás szerint a települési önkormányzat által a belföldi gépjárművek után beszedett adóból a törvényben meghatározott alsó adótétellel (1998. évben 400,0 forint/100 kg) számított összeg fele-fele arányban oszlik meg az önkormányzat és az Útalap között. Ha a képviselő-testület, illetve a közgyűlés az alsó adótételnél magasabb mértéket állapít meg, a különbözetből származó bevétel 100%-ban az önkormányzatot illeti meg. Az önkormányzatok által az alsó adóhatárnál magasabb adótétellel realizált bevétel összege - az önkormányzatokat megillető 8,8 milliárd forinton belül - 3,5 milliárd forint volt.

A helyi adóbevétel az önkormányzatoknál 145,8 milliárd forintra teljesült, amely a költségvetésben előirányzotthoz képest (110,0 milliárd forint) 32,5%-kal, azaz 35,8 milliárd forinttal magasabb összeg. A túlteljesítés több tényező hatására alakult ki. Az önkormányzatok a gazdasági kényszer hatására nagyobb számban és mértékkel vezettek be, illetve működtetnek helyi adókat. 1998. évben 2672 önkormányzat az összes önkormányzat 85%-a - a korábbi 81% helyett - élt a helyi adók működtetésének lehetőségével. Jelentősen emelkedett az adómérték az iparűzési adó esetében, és az építmény- és telekadónál is növekedés figyelhető meg. A helyi adókon belül változatlanul a legjelentősebb bevételi forrást, 123,3 milliárd forinttal az iparűzési adó jelenti, amely 30,3 milliárd forinttal több, mint az előző évben volt. A többi adóból 22,5 milliárd forint bevétel keletkezett, amely 4,6 milliárd forinttal volt több, mint az előző évben.

A helyi adók közül:

az iparűzési adó az önkormányzatok által a legnagyobb számban megállapított adónem, amelyet 1607 helyen vezettek be, ez 170-el több önkormányzatot jelent 1997. évhez képest. Az iparűzési adót működtető önkormányzatok kb. 80%-a 1%-ban és felette állapította meg az adómértéket. A maximális adómértéket az önkormányzatok 22%-a - közöttük a fővárosi önkormányzat - alkalmazta. Az iparűzési adómértékek emelkedése összefügg azzal, hogy a nettó árbevételből az adóalap megállapítása során az anyagköltség 33%-a is levonható volt.

Az iparűzési adó megkülönböztetett jelentőségét az adja, hogy az összes helyi adóbevételen belüli aránya évek óta kb. 84%. Az iparűzési adónál bevételt növelő tényező volt - az iparűzési adómértékek emelkedésén kívül -, hogy az árszínvonal növekedése miatt emelkedett az adóalap (nettó árbevétel) és emellett a gazdasági növekedés hatása is jelentkezett az adóbevételben.

Az iparűzési adó jelentős hányada - 23,32%-a - 1998. évben is a fővárosi önkormányzat bevételét képezte. Évek óta csökken azonban a fővárosi iparűzési adó bevétel aránya az országos iparűzési adó bevételhez viszonyítva. Ez azt jelenti, hogy a többi településen együttesen az iparűzési adó bevétel intenzívebben növekedett, mint a fővárosban.

a magánszemélyek kommunális adója az önkormányzatok által a másik leggyakrabban működtetett adónem, amelyet 1525 önkormányzat alkalmaz az illetékességi területén. A helyi adót bevezető önkormányzatoknak több mint fele - 57%-a - élt ezzel a lehetőséggel. A magas bevezetési arány annak tudható be, hogy az adó megállapítása, adminisztrációja viszonylag kevés ráfordítással jár. A magánszemélyek kommunális adójának mértékét az önkormányzatok éves szinten általában 2000-3000 forint közötti értékben határozták meg, kivéve Pest megye, ahol többségében ennél magasabb adómértéket állapítottak meg. Az adómaximumot (12 000 forint/adótárgy/év) 27 önkormányzat alkalmazta.

vállalkozók kommunális adóját 825, építményadót 848 (nem lakás céljára szolgáló építmények után 633, lakás után 215), idegenforgalmi adót 482 (tartózkodási idő után 306, szállásdíj után 8, építmény után 168), telekadót 388 önkormányzat állapított meg. A vállalkozók kommunális adójának mértékét az önkormányzatoknak több mint a fele az adómaximumban határozta meg. Az építményadónál és a telekadónál tág határok között (építményadónál 20-900 forint/m2, telekadónál 10-300 forint/m2) állapították meg. Az építményadónál a maximális adótétel (900 forint/m2/év) megállapításának jogával ez évben éltek először az önkormányzatok. Lakás céljára szolgáló építmény esetében egy, a nem lakás céljára szolgáló építmény után 14 önkormányzat alkalmazta az adómaximumot.

A főváros valamennyi kerülete élt a helyi adók bevezetésének lehetőségével és főleg

a nem lakás céljára szolgáló építményeket és telkeket adóztatják. 1998. évben a nem lakás céljára szolgáló építmények adóját 22 kerület, telekadót 16 kerület vezetett be (Ugyanakkor mindössze 4 kerületi önkormányzat vezette be területén a magánszemélyek kommunális adóját.)

A helyi adóbevételek területi megoszlására az jellemző, hogy az adóbevételek 45%-a a fővárosra és vonzáskörzetére (Pest megyére) korlátozódott. (Ez az arány 1997. évben még 48,5% volt.) Ugyanakkor nagyközségi és községi önkormányzatoknál - ahol a lakosság mintegy 37%-a él - a helyi adóbevételek 10%-a realizálódott.

A helyi adók struktúráját vizsgálva látható, hogy a helyi adók által okozott közvetlen lakossági megterhelés nem jelentős, mivel az összbevétel 84%-a iparűzési adó. Minthogy a vállalkozók egy része is fizet építmény- és telekadót, a bérből és fizetésből élők adóterhe 10,0 milliárd forintra tehető.

Összességében megállapítható, hogy az önkormányzatok 1998. évben még szélesebb körben éltek a helyi adók bevezetésének lehetőségével. Az önkormányzatok költségvetési forrásain belül összességében a helyi adók súlyaránya az előző évi 9,3%-ról 10,7%-ra emelkedett.

Egyéb sajátos bevételek jogcímen 23,7 milliárd forint, az előirányzathoz képest duplán teljesült így, az előző évi teljesítést 18,0%-kal haladta meg Ezek a bevételek közterület használatba adásából, ingatlan, telek, helyiség bérleti díjából, nyugdíjasházakban lakók által fizetett bérleti díjakból, stb. tevődnek össze.

Az átengedett bevételek teljesítése 188,6 milliárd forint, amely az előirányzat 99,6%-ának felel meg.

a személyi jövedelemadó bevétel teljesítése a költségvetési szabályozásnak megfelelően 100%, 179,1 milliárd forint,

A felhalmozási és tőkejellegű bevételek az előirányzathoz viszonyítva mintegy negyven milliárd többletbevételt biztosítottak az önkormányzatok számára.

Ezen belül a tárgyi eszközök értékesítéséből az előző évvel közel azonos összegű bevétel (51,4 milliárd forint) folyt be.

A privatizációs bevételek - mely a részvények értékesítéséből, valamint a vállalatértékesítésből származó bevételekből tevődik össze - az előző évihez viszonyítva jelentős csökkenést mutatnak. Különösen a részvény értékesítésből származó bevétel csökken, az előző évi teljesítés negyedét sem éri el. Ugyanakkor az előirányzathoz képest mintegy 4 milliárddal több bevétel teljesült e jogcímen.

Mind az államháztartáson kívüli, mind az államháztartáson belüli felhalmozási bevételek is jóval meghaladták az előirányzatot. Az előző évhez képest az államháztartáson kívüli felhalmozási bevételek minimálisan csökkentek, míg az államháztartáson belüli pénzeszköz átadásokból származó bevételek mintegy 6,0 milliárd forinttal nőttek.

A központi költségvetés a helyi önkormányzatok részére az év során 405,7 milliárd forint állami hozzájárulást és támogatást utalt át, amely 57,0 milliárd forinttal, 16,3%-kal haladja meg az előző évi teljesítést.

Az állami támogatások jelentősebb tételei a következők szerint alakultak:

Az állami támogatás legnagyobb csoportját a normatív állami hozzájárulások képezték. Ezen jogcímen - az év során történt lemondások, és a költségvetési törvényben meghatározott jogos igénybevétel tervezettől eltérő alakulása következtében - az országgyűlési előirányzat 99,8%-ra, 270,6 milliárd forintra teljesült.

A színházi támogatások az előirányzatnak megfelelő, 4,8 milliárd forint összegben teljes egészében átutalásra kerültek az érintett önkormányzatoknak.

A címzett- és céltámogatások jogcímen 1998. évre tervezett 42,8 milliárd forint előirányzatból, továbbá a Kincstárnál az 1997. év végén az önkormányzatok rendelkezésére álló azonos célú maradványokból 36,0 milliárd forint került felhasználásra.

A központosított előirányzatok 1998. évi teljesülése 53,8 milliárd forint, amely 1,9%-kal haladja meg az országgyűlési előirányzatot, és megfelel a módosított előirányzat 100%-os teljesítésének.

A működésképtelenné vált helyi önkormányzatok kiegészítő támogatása az önkormányzati forrásszabályozás egyik fontos elemét képezte 1998. évben is. A helyi önkormányzatok a működőképességük helyreállításához 1998. évben 2 jogcímen vehettek igénybe támogatást: költségvetésük forráshiányának kiegészítésére, illetve a saját hibájukból bekövetkezett tartós fizetésképtelenség átmeneti kezelésére. E két jogcímen az önkormányzatok 7,74 milliárd forint támogatásban részesültek, amely összeg - évközi átcsoportosítás következtében - 7,4%-kal nagyobb volt az éves előirányzatnál és 28,2%-kal haladta meg az 1997-ben ilyen jogcímeken nyújtott támogatásokat.

Önhibájukon kívül hátrányos helyzetben lévő (forráshiányos) helyi önkormányzatok támogatása a Ktv. szerint 6700,0 millió forint volt. Az év során annak eredeti előirányzata a már jelzett átcsoportosítások eredményeként 7713,5 millió forintra változott. A teljesítés 7713,5 millió forint volt.

A költségvetési törvényben foglaltaknak megfelelően 1998. évben is két alkalommal nyújthatták be az önkormányzatok támogatási kérelmeiket. Az első ütemben 867 támogatási kérelem 11 079,0 millió forint támogatási igényt tartalmazott, melyből 801 kérelem 5643,1 millió forint támogatással került jóváhagyásra. A második ütemben a 224 támogatási kérelemből 193 került támogatásra 2070,4 millió forint összegben.

Változást jelentett ezen támogatási formán belül 1998-ban, hogy azon önkormányzatok is igénybe vehettek finanszírozási előleget a pénzellátási, likviditási problémáik megoldására, akik 1997-ben nem részesültek kiegészítő támogatásban. Eszerint az önhibájukon kívül hátrányos helyzetben lévő (forráshiányos) önkormányzatok utólagos elszámolási kötelezettség mellett finanszírozási előleget vehettek igénybe, melynek összege nem lehetett több; azon önkormányzatoknál, akik 1997-ben támogatásban részesültek a folyósított forrás-kiegészítő támogatás 50%-a, illetve az 1997. évben támogatásban nem részesült önkormányzatoknál a saját számításai szerinti működési forráshiány 50%-a. Előleget 1998-ban 543 önkormányzat 2250,7 millió forint összegben vett igénybe. További változást jelentett, hogy az ellátásbeli különbségek mérséklésére valamennyi önkormányzatnál megvizsgálásra került, hogy az országos, településkategóriánként egy lakosra jutó 1997. évi „tisztított” kiadási szinttől mekkora mértékben tér el a település ugyanezen módszerrel számított kiadási szintje. A országos átlagtól való eltérés esetén a 80%-ot el nem érő önkormányzatok ezen szintig kiegészítésben részesülhettek, míg a 140% feletti kiadási szinttel rendelkező önkormányzatoknál forráshiány csökkentésére kerülhetett sor.

A tartósan fizetésképtelen helyzetbe került helyi önkormányzatok átmeneti támogatása jogcímen - az 1998. évi 50,0 millió forint módosított előirányzatával szemben - a teljesítés 24,1 millió forint volt.

A helyi önkormányzatok adósságrendezési eljárásáról szóló 1996. évi XXV. törvény hatálybalépését követően néhány önkormányzat - kellően át nem gondolt gazdálkodása során felhalmozott és lejárt kötelezettségei miatt - megindította az adósságrendezési eljárást. A költségvetési törvény módosítása, valamint a 95/1996. (VII. 4.) Korm. rendelet megteremtette annak lehetőségét, hogy az adósságrendezés alatt lévő önkormányzatok működési célú támogatást, továbbá a pénzügyi gondnok díjának megtérítését igényelhessék a központi költségvetésből.

A jogszabályban előírt feltételeknek megfelelően benyújtott támogatási igények alapján 1998-ban Bakonszeg, Bátorliget, Domaháza és Nágocs önkormányzat részesült a tartósan fizetésképtelen helyzetbe került önkormányzatok támogatásából.

A hivatásos helyi önkormányzati tűzoltóságok támogatásának 11,6 milliárd forint költségvetési előirányzata 100%-ban teljesült. Ez az 1997. évi támogatás összegét 32,2%-kal haladta meg. Az érintett önkormányzatok e támogatást kizárólag a tűzoltóság működtetésére használhatták fel.

A területi kiegyenlítést szolgáló fejlesztési célú támogatás előirányzata 1998. évben 9,0 milliárd forint volt. Az év során 11,4 milliárd forint került felhasználásra a törvény szerint diszponáló megyei területfejlesztési tanácsok közreműködésével. A szabályozás lehetővé teszi a képződő maradvány 1999. évi felhasználását is.

Az állami hozzájárulások és támogatások teljes körű tételes bemutatását a fejezeti indoklás XI. Belügyminisztérium fejezet 23. címe tartalmazza.

Az átvett pénzeszközök tekintetében

Az államháztartáson belüli átutalások összege 259,3 milliárd forint, amely 1997. évhez képest 40,9 milliárd forint - mintegy 18,7%-os - emelkedést mutat. Ez az összeg az országgyűlési előirányzatot közel 18,4%-kal haladta meg. Ezen bevételi csoport döntő részét, 190,3 milliárd forintot az Egészségbiztosítási Alaptól átvett pénzeszköz képezi. Az egészségügyi intézmények működését szolgáló forrás 1997. évhez képest így 13,4%-kal emelkedett, ez a tervezetthez képest 99,7%-os teljesülést jelent. Az államháztartáson belüli átutalások között 25,6 milliárd forintot tettek ki az elkülönített állami pénzalapoktól átvett pénzeszközök. Ennek döntő hányada a Munkaerőpiaci Alapból a munkanélküliek jövedelempótló támogatására és a közhasznú foglalkoztatásokhoz - a finanszírozási rendszernek megfelelően - nyújtott támogatás volt. A központi (fejezetektől) költségvetési szervektől céljelleggel 13,5 milliárd forint került átutalásra a helyi önkormányzatok részére. Mintegy 1,4 milliárd forint bevétel folyt be az önkormányzatoknál a különféle - főleg az előző évekkel összefüggő - pénzügyi elszámolásokból és visszatérítésekből.

Az államháztartáson kívülről származó bevételek - ezek a működési célú céljellegű pénzátadások, közös létesítmények fenntartására átadott hozzájárulások, továbbá közérdekű kötelezettségvállalásokra történt befizetések - 39,7 milliárd forintos összege 38,0%-kal haladta meg az önkormányzatok által tervezett eredeti előirányzatot és lényegében az előző évi szinten alakult.

A hitelek és állampapírok vonatkozásában a

A hitelbevételek az előző évhez viszonyítva két és félszeres emelkedést mutatnak. Ennek oka, hogy bár a hitelfelvételi lehetőség korlátokhoz van kötve, az önkormányzatok a választás évében szabadabban éltek a hitelfelvétel lehetőségével, s mint ahogy a kiadási oldalon - láthatóan - ezzel egészítették ki forrásaikat beruházásaik megvalósításához.

Értékpapírok értékesítéséből származó bevétel megnevezésű bevételcsoportban - a hosszú lejáratú értékpapírok értékesítése 13,4 milliárd forintra teljesült.

Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 1998. évben 7,1 milliárd forint bevételt értek el.

4.8.2.3 A kiadások alakulása

A helyi önkormányzatok 1998. évi teljesített kiadása 1356,85 milliárd forint, ami 14,5%-kal meghaladja az 1998. évi országgyűlési előirányzatot és 14,1%-kal az 1997. évi teljesített kiadást.

A tárgyévi kiadások megoszlása 1997. és 1998. években a következők szerint alakult:

A helyi önkormányzatok tárgyévi kiadásainak megoszlása

 

 Megnevezés

 1997. évi teljesítés

 1998. évi teljesítés

 1998. évi teljesítés az 1997. évi teljesítéshez képest

 

 

 %

 %

 %

 

 1. Működési kiadások

 66,7

 67,7

 115,8

 

 ebből:- személyi juttatások

 28,0

 28,7

 117,0

 

 - tb. járulék, munkaadói járulék, eü. Hozzájárulás 

 12,6

 12,9

 116,1

 

 - dologi kiadások

 26,0

 26,1

 114,3

 

 2. Felhalmozási és tőke jellegű kiadások

 18,2

 19,6

 122,6

 

 ebből:- tárgyi eszközök, föld, immateriális. javak felhalmozása

 10,8

 11,8

 125,5

 

 - államháztartáson belüli és kívüli felhalmozási célú átutalások

 2,7

 2,4

 103,4

 

 - nagy értékű tárgyi eszközök felújítása

 2,2

 2,2

 118,2

 

 - felhalmozások ÁFA egyenlege

 2,6

 3,1

 134,0

 

 3. Támogatások, elvonások és egyéb folyó átutalások összesen

 7,8

 9,2

 134,1

 

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 92,7

 96,5

 118,7

 

 5. Kölcsönnyújtás

 0,1

 0,2

 138,4

 

 6. Éven belüli lejáratú értékpapírok vásárlásának és eladásának egyenlege

 2,9

 0

 0

 

 7. Hitel visszafizetés

 1,6

 1,7

 121,9

 

 8. Hosszú lejáratú értékpapírok vásárlása

 2,7

 1,6

 71,3

 

 Tárgyévi kiadások összesen(4+5+6+7+8)

 100,0

 100,0

 114,1

Az önkormányzatok tárgyévi kiadásainak teljesítése, a kiadás-összetétel százalékos megoszlása azt mutatja, hogy az előző évhez képest jelentős mértékben növekedtek mind a folyó (működési) kiadások, mind a felhalmozási és tőke jellegű kiadások, mind a támogatások, elvonások és egyéb folyó átutalások, illetve a hitel-visszafizetés. Enyhe növekedést mutat a felhalmozási és tőkejellegű kiadások részaránya.

A kiadások tételenként a következők szerint alakultak:

A folyó (működési) kiadások teljesítése 918,1 milliárd forint volt. Az előző évet 125,0 milliárd forinttal, 15,8%-kal haladta meg. A működési kiadások prioritása egyértelműen érvényesült, amelyet a 67,7%-os részarány is alátámaszt. Ezen belül:

személyi juttatások teljesítése 389,7 milliárd forint volt, amely az előző évnél 56,7 milliárd forinttal, 17%-kal volt magasabb.

a társadalombiztosítási járulék címén az önkormányzatok 174,5 milliárd forintot fizettek be a társadalombiztosítási alapok részére. Ez az előző évi befizetéseknél 24,0 milliárd forinttal, 16,1%-kal volt nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok voltak, melyek a tárgyévi összes kiadásokon belül 1998-ban 41,6%-os arányt képviselnek. Ezek együttes összege 564,2 milliárd forint volt, amely az előző évhez viszonyítva 16,7%-kal - 80,9 milliárd forinttal - növekedett.

Dologi kiadásokra 353,9 milliárd forintot fordítottak az önkormányzatok, amely az előző évinél 44,2 milliárd forinttal, 14,3%-kal volt magasabb.

A felhalmozási és tőkejellegű kiadásokra az önkormányzatok - folytatva az előző évben megkezdett kedvező tendenciát - 266,0 milliárd forintot, a tárgyévi összes kiadásnak a 19,6%-át költötték, mely 22,6%-kal haladta meg az 1997. évi teljesítést.

A helyi önkormányzatok felhalmozási és tőke jellegű kiadásainak támogatására 1998-ban címzett és céltámogatásként 42,8 milliárd forintot hagyott jóvá az Országgyűlés. (A támogatási előirányzat az 1997. évi 39,0 milliárd forint eredeti előirányzatnál 9,7%-kal magasabb, a módosított előirányzat 60,9 milliárd forint, az 1998. évi teljesítés összege 37,4 milliárd forint.)

A rendelkezésre álló 42,8 milliárd forint közel 68%-át (29,1 milliárd forintot) a folyamatban lévő beruházások támogatási igénye kötött le az alábbiak szerint:

a folyamatban lévő, címzett támogatással megvalósuló fejlesztések 1998. évi üteme 14,2 milliárd forint;

a folyamatban lévő, céltámogatással megvalósuló beruházások 1998. évi üteme 14,9 milliárd forint.

Az 1998. évi előirányzatból új címzett és céltámogatásra összesen 13,7 milliárd forintot fordíthattak.

Címzett támogatás

1998. évre benyújtott igények közül 117 db, közel 43,9 milliárd forint összköltségű beruházás megvalósítása volt javasolható, több mint 35,3 milliárd forint össztámogatással, amelyből az 1998. évi támogatás összege 3,0 milliárd forint. Ezen beruházások közül 33 a vízgazdálkodás, 19 az egészségügyi és szociális ellátás, illetve 65 az oktatás és kulturális szolgáltatás területén eredményezi az ellátás színvonalának javulását. A helyi önkormányzatok közel 8,6 milliárd forint saját forrást biztosítanak a beruházások megvalósításához, ami a beruházási összköltség 20%-át képezi.

A támogatási javaslat kialakításánál általános szempontok voltak, hogy

- a beruházás a központi források hatékony felhasználásával valósuljon meg a költségtakarékosság követelményének megfelelően,

- a közösen ellátott feladatok, a területi szolgáltatásokat végző intézmények, kötelezően ellátandó feladatokat szolgáló beruházások előnyben részesüljenek,

- az igényt benyújtó önkormányzat - anyagi erőihez mérten - saját forrást is ajánljon a beruházás megvalósításához.

A törvényi feltételeknek megfelelő, támogatott 1998. évi új címzett támogatási igények főbb adatai a következők:

 

 

 Támogatott igények

 

 Megnevezés

 darabszáma

 1998. évitámogatás összege milliárd forintban 

 

 Vízgazdálkodás

 33

 0,5

 

 Egészségügyi és szociális ellátás

 19

 1,4

 

 Oktatás és kulturális szolgáltatás

 65

 1,1

 

 Összesen:

 117

 3

A céltámogatás

1998. évben az első körben összesen 358 - a feltételeknek megfelelő - önkormányzati beruházás részesült céltámogatásban. A támogatott beruházások összköltsége 88,6 milliárd forint, melyből a saját forrás 53,0 milliárd forint, a támogatás összege pedig 35,6 milliárd forint.

Az igények kielégítésének rendjét az 1998. évi költségvetési törvény szabályozza, miszerint a támogatható célok köre és az igény kielégítés sorrendje a következő volt:

a) települési szilárdhulladék-lerakó építése,

b) életveszélyessé vált általános iskolai tanterem kiváltása,

c) működő kórházak és szakrendelők (beleértve az önálló fogászati rendelőt is) gép- és műszerbeszerzései,

d) a szennyvízelvezetés és -tisztítás igény kielégítési sorrendje és az 1998. évre célonként külön benyújtott támogatási igényű, de üzembe helyezhetőség szempontjából műszakilag összetartozó beruházások együttes kezelésének figyelembevételével a költségvetési előirányzatból még kielégíthető szennyvíztisztító telep, települési folyékonyhulladék (tengelyen szállított szennyvíz) tisztító telep és szennyvízcsatorna-hálózat építés.

A felsorolás a)-c) pontjaiban szereplő támogatható célokra beérkezett és a feltételeknek megfelelő igények maradéktalanul, a d) pontban meghatározott célra beérkezett igények pedig - az igény kielégítés belső rangsorára tekintettel - a költségvetési törvény szerint rendelkezésre álló pénzügyi fedezet erejéig kerülnek kielégítésre.

A jogszabályi feltételeknek megfelelő, támogatott igények célok szerinti megoszlása a következő:

 

 

 

 

 

 A feltételeknek megfelelő,támogatott igények

 

 Célok megnevezése

 darabszám

 1998. évitámogatási üteme milliárd forintban

 

 a) Települési szilárdhulladék-lerakó építése

 10

 0,6

 

 b) Életveszélyessé vált általános iskolai tanterem kiváltása

 39

 0,4

 

 c) Működő kórházak és szakrendelők (beleértve az önálló fogászati rendelőt is) gép-műszer beszerzései

 102

 1,4

 

 d) Szennyvízelvezetés és -tisztítás

 207*

 8,2*

 

 Összesen:

 358

 10,6

*A feltételeknek megfelelő és a költségvetési előirányzatból még kielégíthető céltámogatási igények

A helyi önkormányzatok címzett és céltámogatási rendszeréről szóló 1992. évi LXXXIX. törvény lehetővé teszi, hogy a helyi önkormányzatok központi támogatásának 1998. évi előirányzatából, továbbá az előző évek előirányzat-maradványából 1998. június 30-ig lemondással, visszafizetéssel és elvonással felszabaduló, illetve a visszafizetett összeggel azonos - maradványt növelő - előirányzat felhasználható az 1998. évi előirányzatból ki nem elégíthető, de a feltételeknek megfelelő céltámogatási igények kielégítésére. Ennek alapján 5,4 milliárd forintot 31 szennyvízelvezetés és -tisztítás céljára benyújtott céltámogatási igény kielégítésére fordítottak úgy, hogy a támogatás fedezetet nyújt az egyes beruházások több éves céltámogatásának összegére.

Ezen kívül 1998. július 1-től lemondással, visszafizetéssel és elvonással felszabaduló, illetve a visszafizetett összeggel azonos - maradványt növelő - előirányzat a működésképtelenné vált helyi önkormányzatok kiegészítő támogatását, valamint a céljellegű decentralizált támogatás vis maior tartalékának előirányzatát növelte.

Az 1992. évi XXXVIII. az államháztartásról szóló törvény 101. § (4) bekezdése alapján az 1998. évi költségvetési törvényben jóváhagyott eredeti előirányzatot módosító tényezők alakulása a következő:

 milliárd forintban

 Címzett és céltámogatások eredeti előirányzata

 42,8

 Előző években lekötött címzett támogatás előirányzatából felhasznált összeg (+)

 5,5

 Előző években lekötött céltámogatás előirányzatából felhasznált összeg (+)

 12,1

 Fel nem osztott keret(+)

 0,2

 A tárgyévet megelőzően igénybe vett címzett és céltámogatásból visszafizetett összeg egyenlege (+)

 1,4

 Fejezeti hatáskörben végrehajtott előirányzat átcsoportosítás az önhibáján kívül hátrányos helyzetben lévő helyi önkormányzatok támogatására és a vis maior tartalékra(-)

 1,1

 Címzett és céltámogatások módosított előirányzata

 60,9

Az 1997. évi zárszámadási törvény szerint a helyi önkormányzatok rendelkezésére állt 1997. év végén 27,5 milliárd forint címzett és céltámogatási maradvány. Az 1998. évre korábbi években jóváhagyott döntések több, mint 29,0 milliárd forintot kötöttek le a rendelkezésre álló keretből, így új beruházásokra 13,7 milliárd forint jutott. A korábbi évek maradványainak felhasználása közel 65%-os (17,6 milliárd forint) volt az 1998. évben, melynél a tárgyévi előirányzatok felhasználása közel 13%-kal (19,8 milliárd forint) több volt. Az 1998-ban címzett és céltámogatásból visszafizetett összeg 1,4 milliárd forintot tett ki, amelyből - az ÁHT. 101. § (4) bekezdése szerint minimális összegben módosította az -1998. évi eredeti előirányzatot. Az év második félévében lemondott pénzösszegből Belügyminisztérium saját fejezeti hatáskörében 1,1 milliárd forint előirányzat átcsoportosítást hajtott végre az önhibáján kívül hátrányos helyzetben lévő helyi önkormányzatok támogatására és a vis maior tartalékra - az ÁHT. 101. § (4) bekezdésének megfelelően. A címzett és céltámogatások 1997. évben fel nem osztott kerete (0,2 milliárd forint.), az 1998. év folyamán felosztásra került, így a törvényi szabályozást betartva a címzett és céltámogatások módosított előirányzata 60,9 milliárd forintra alakult.

Önkormányzatok rendelkezésére álló cél- és címzett támogatások és maradványának alakulása

 

 Nyitómaradvány 

 Az 1998. évi eredetielőirányzat

 Eredeti előirányzatot módosítótényezők

 Módosított elői- rányzat a 

 Lemondás az1993- 1997. 

 1998. évfolyamán 

 1998. éviösszes átutalás 

 Döntéssellekötött 

 1998. XII.31-én az önkor-

 

 az 1997. évizárszámadásitörvény szerint

 az 1993-1997. évek döntéseiaz 1998. évre

 az újberuházásokra

 Az 1998. évielőirányzatróltörténtlemondások

 Az 1998-bantörténtelőirányzat-lemondásbólvisszaforgatás

 Az 1993- 1997.évi maradvány1998-bantörtént felhasz-nálása 

 maradványterhére történtfelhasználással

 évekmaradványáról

 rendel- kezésreáll

 önkormány-zatoknak,az 1998. éviösszes teljesítés

 maradvány,valamint felnem osztottkeret

 mányzatokrendelkezéséreáll

 

 1

 2

 3

 4

 5

 6

 8=2+3-4+5+6

 9

 10=1+2+3-4+5-9

 11

 12

 13=10-11+12

 Céltámogatás

 

 

 

 

 

 

 

 

 

 

 

 

 1993-1997.

 21 359 920 746

 

 

 

 

 10 970 326 048

 10 970 326 048

 5 436 853 918

 15 923 066 828

 10 970 326 048

 

 4 952 740 780

 1998.

 

 14 861 926 000

 10 642 800 000

 2 415 741 180

 1 835 907 000

 

 24 924 891 820

 

 24 924 891 820

 5 803 255 875

 

 19 121 635 945

 Címzett támogatás

 

 

 

 

 

 

 

 

 

 

 

 

 1994-1997.

 5 937 911 824

 

 

 

 

 5 296 551 671

 5 296 551 671

 123 749 192

 5 814 162 632

 5 296 551 671

 

 517 610 961

 1998.

 

 14 190 716 000

 3 000 000 000

 566 375 888

 

 

 16 624 340 112

 

 16 624 340 112

 13 928 891 462

 

 2 695 448 650

 Összesen

 27 297 832 570

 29 052 642 000

 13 642 800 000

 2 982 117 068

 1 835 907 000

 16 266 877 719

 57 816 109 651

 5 560 603 110

 63 286 461 392

 35 999 025 056

 

 27 287 436 336

 Korrekciós összeg*

 

 

 

 

 

 

 

 

 

 

 - 269 384 592

 

 1998. évi céltámogatás 2. fordulójának 1999-2001-ig terjedő fedezete a maradványból

 

 

 

 

 

 

 3 585 463 000

 

 Fel nem osztott keret*

 164 826 592

 

 104 558 000

 

 

 

 

 

 

 

 2 585 610 584

 

 Összesen

 27 462 659 162

 29 052 642 000

 13 747 358 000

 2 982 117 068

 1 835 907 000

 16 266 877 719

 57 920 667 651

 5 560 603 110

 63 555 845 984

 35 999 025 056

 5 901 688 992

 33 458 509 920

*A 164 826 592 forint 1997-ben fel nem osztott keret, valamint az 1998. évi előirányzat-lemondásból első félévben fel nem osztott 104 558 000.- forint előirányzat, melyek az 1998. évi új céltámogatás 2. fordulójában felhasználásra kerültek.

Az államháztartáson kívüli működési célú pénzeszközátadások 1998-ban az összkiadás 2,4%-a volt 32,1 milliárd forint összegben, mely 14,6%-kal, mintegy 4,0 milliárd forinttal volt magasabb az előző évinél.

Nagyértékű tárgyi eszközök felújítására az önkormányzatok 1998-ban 30,5 milliárd forintot, az 1997. évihez viszonyítva 4,7 milliárd forinttal, 18,2%-kal többet fordítottak. Míg 1997-ben ez a felhalmozási kiadások 11,9%-a, addig 1998-ban 11,5%-a volt.

A támogatások, elvonások és egyéb folyó átutalások összege az 1997. évi teljesítéshez képest 34,1%-kal, azaz 31,8 milliárd forinttal növekedett, amelyben a szociálpolitikai juttatások jelentős emelkedése játszott szerepet, elérve így az összes kiadás 6,5%-át.

Az éven belüli értékpapírok vásárlása jogcímen nem jelenik meg kiadás, de e mögött 367,9 milliárd forint tényleges forgalom húzódik meg. A bevételi oldal 368,8 milliárd forint forgalmával összevezetve az éven belüli értékpapírok vásárlásának és eladásának egyenlege 0,92 milliárd forint.

A hosszú lejáratú értékpapírok vásárlása hosszabb távú feladatok, - főként a sajáterős, támogatott beruházások- fedezetének megteremtését segíti elő. 1998. évben 22,1 milliárd forintért, az 1997. évinél 8,9 milliárd forinttal (28,6%-kal) kisebb összegben vásároltak az önkormányzatok hosszú lejáratú értékpapírokat.

A tartósan fizetésképtelen helyzetbe került önkormányzatok átmeneti támogatása

A fenti támogatásra 500,0 millió forint eredeti előirányzatot terveztek, amelyből év közben 450,0 millió forintot zároltak. Az 50,0 millió forintos módosított előirányzatból 24,1 millió forintot használtak fel (55,5%). A felhasználás az előző évinek a 48,2%-a.

A támogatás három címen volt igényelhető:

A visszterhes kamattámogatás iránti kérelmet az az önkormányzat nyújthatja be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg.

Ezen a címen az önkormányzatok nem igényeltek támogatást.

Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség - csökkenés esetén a helyi önkormányzat működési támogatást igényelhet.

A támogatás igénybevételének feltételeit az adósságrendezési törvény végrehajtási rendelete, a 95/1996. (VII. 4.) Korm. rendelet rögzíti. A feltételek az önhibáján kívül hátrányos helyzetben lévő települések támogatásánál előírtakra épülnek, azonban az adósságrendezés időtartama alatt a kérelmek benyújtása folyamatosan, elbírálásuk pedig soron kívül történt.

Ezen a jogcímen három önkormányzat igényelt támogatást: Bakonszeg (10,5 millió forint), Domaháza (6,8 millió forint) és Somogyudvarhely. Ez utóbbi önkormányzat kérelmének támogatására nem volt jogszabályi lehetőség.

A helyi önkormányzatok adósságrendezési eljárásában közreműködő pénzügyi gondnokok díjazására igénybe vehető állami támogatást három önkormányzat (Bátorliget, Bakonszeg, Nágocs) kért és kapott 6,8 millió forint összegben.

A törvény életbelépése óta összesen kilenc önkormányzat kezdeményezésére indult adósságrendezési eljárás, melynek során 1 település csak működésre, 2 település csak a pénzügyi gondnokok díjazására, 6 település mindkettőre kapott támogatást.

4.8.2.4 A pénzállomány alakulása

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 1998. évben 84,4 és 123,5 milliárd forint között ingadozott. Némely hónapban (pl. március, szeptember, december) jelentősen - 100-110,0 milliárd forint fölé - emelkedett.

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlákra - az első és második féléves márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként az 1999. évi költségvetési előirányzatok terhére történt állami támogatások átutalt összegének egy részét is, mivel előre hozott bérfizetések nem történtek mindenütt, illetve előfordult az is, hogy nem volt szükség a decemberi bérek fizetésének fedezeteként az átutalt előlegre. (Ezen összegek jórészt azonban 1999. január első napjaiban már felhasználásra is kerültek.)

Növelte a december végi pénzállományt az is, hogy a pályázatokon elnyert és év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 1998. évben már nem kerültek felhasználásra. (Például a területfejlesztési tanácsok által jóváhagyott, illetve a céltámogatás keretében elnyert pályázati pénzek, valamint a különböző alapoktól átvett pénzeszközök.)

A helyi önkormányzatok részére 1998. évben befolyt jelentős privatizációs bevételek hozzájárultak ahhoz, hogy - főként az év második felében - tartósan magasak voltak a hó végi pénzállományi adatok.

Az önkormányzatok jelentős összegű maradványa döntően kötelezettségvállalással terhelt, így a nem számottevő szabad - kötelezettséggel nem terhelt - pénzmaradvány csak kis mértékben javítja a következő év költségvetési kondícióját. Több önkormányzatnál - egyes jobb pénzügyi helyzetben lévő városoknál jellemző, ahol 1998. évben nagyobb összegű többletbevétel realizálódott - a pénzmaradványok tartalékolási szándékkal képződtek, céljuk a következő évek fejlesztési céljait finanszírozni.

Nem érdektelen megvizsgálni az önkormányzatok pénzállományának egy hónapon belüli napi ingadozását sem, amelynél a min. és max. nagyságú állományi adatok között jelentős eltérés a jellemző. (A szokásos mérési időpontot jelentő hó végi állományok tehát csak egy fix időpontban rögzített számsort alkotnak, amelytől eltérnek - döntően lefelé - egyéb napokon a pénzállományi adatok.)

Az önkormányzatok hitelszámláinak állománya az 1997. december végi 30,3 milliárd forintról az 1998. év végére 44,4 milliárd forintra emelkedett.

A hitelállományi adatok azonban igen sokszínű, élénk hitelműveleteket takarnak. Jelentős mintegy 50,0 milliárd forint bruttó hitelforgalom áll mögötte, amelynek jó része rövid lejáratú, működési célú hitel, főként havi rendszerességű munkabérhitel és egyéb likviditási gondok megoldására felvett hitel.

A helyi önkormányzatok és intézményeik betét- és hitelállományának hó végi egyenlegei 1998-ban*

 

 milliárd forintban

 

 Megnevezés

 1997.

 1998.

 

 

 dec.

 jan.

 febr.

 márc.

 ápr.

 máj.

 jún.

 júl.

 aug.

 szept.

 okt.

 nov.

 dec.

 

 Éven belüli betétebből: látraszóló

 114,981,7

 97,465,3

 96,965,4

 111,577,2

 95,661,7

 93,960,5

 92,464,2

 83,555,7

 87,061,2

 112,483,9

 98,367,4

 92,466,3

 122,98,5

 

 Éven túli betét

 0,2

 0,2

 0,2

 0,2

 0,1

 0,1

 0,1

 0,3

 0,3

 0,3

 0,3

 0,3

 0,3

 

 Deviza betét

 0,7

 0,7

 0,7

 0,7

 0,7

 0,7

 0,6

 0,6

 0,5

 0,6

 0,4

 0,7

 0,4

 

 Önkormányzati betét-állomány összesen

 115,8

 98,3

 97,8

 112,4

 96,4

 94,7

 93,1

 84,4

 87,8

 113,3

 99,0

 93,4

 123,5

 

 Éven belüli hitel

 6,7

 4,5

 4,4

 3,8

 5,4

 5,3

 6,7

 8,0

 8,4

 7,2

 7,1

 8,3

 12,2

 

 Éven túli hitel

 23,1

 23,6

 23,6

 25,2

 25,9

 27,2

 25,5

 27,4

 28,0 

 28,0

 29,0

 31,4

 31,8

 

 Deviza hitel

 0,5

 0,5

 0,5

 0,5

 0,4 

 0,4

 6,8

 0,4

 0,4

 0,4

 0,4

 0,4

 0,4

 

 Önkormányzati hitel-állomány összesen

 30,3

 28,6

 28,5

 29,5

 31,7

 32,9

 39,0

 35,8

 36,8

 35,6

 36,5

 40,1

 44,4

*Forrás: Magyar Nemzeti Bank

4.8.2.5. Értékpapír-műveletek, bevételek

Áttekintve az 1998 évi folyamatokat, az értékpapír forgalom negatív egyenleget mutat, tehát a vásárlásokra fordított kiadások összege meghaladta az eladásokból származó jövedelem összegét. Különösen nagy volt ez a forgalom a rövidlejáratú értékpapíroknál, ahol országos szinten ez a forgalom már több száz milliárd forintos nagyságrendet képvisel. Mivel az eladások és a vásárlások szinte kiegyenlítik egymást, az ebből származó többletbevétel (egyenleg) csak 920,0 millió forintot tesz ki, ugyanakkor ezek a műveletek jelentős kamatbevételt biztosítanak az önkormányzatok számára. A hosszúlejáratú értékpapír forgalom a vásárlás felé tolódott el, ugyanis mintegy 22,0 milliárd forintot költöttek az önkormányzatok vásárlásra, s az eladásokból mintegy 13,0 milliárd forintot meghaladó bevétel adódott az önkormányzatok számára 1998. évben.

Ugyanakkor a mérlegben az értékpapír állomány 1997. év végéhez viszonyítva jelentős csökkenést mutat, ami arra utal, hogy az önkormányzatok egyes értékpapíroknál jelentős árfolyamveszteséget szenvedtek el.

4.8.2.6. A vagyon alakulása

 

 Megnevezés

 1997. XII. 31.millió forint

 1998. XII. 31.millió forint

 Változás1998/1997.

 Megoszlás1998.

 

 Vagyoni értékű jogok

 512,0

 446,0

 87%

 0,02%

 

 Szellemi termékek

 1 445,0

 2 279,0

 158%

 0,11%

 

 Egyéb

 313,0

 420,0

 134%

 0,02%

 

 I. Immateriális javak összesen

 2 280,0

 3 145,0

 138%

 0,16%

 

 Ingatlanok

 605 055,0

 736 971,0

 122%

 36,40%

 

 Gépek, berendezések, felszerelések

 57 490,0

 70 272,0

 122%

 3,47%

 

 Járművek

 7 563,0

 9 576,0

 127%

 0,47%

 

 Beruházások

 127 695,0

 140 498,0

 110%

 6,94%

 

 Beruházásokra adott előlegek

 1 686,0

 2 532,0

 150%

 0,13%

 

 II. Tárgyi eszközök összesen

 799489,0

 959 848,0

 120%

 47,40%

 

 Részesedések

 463 185,0

 464 787,0

 100%

 22,95%

 

 Értékpapírok

 30 181,0

 29 411,0

 97%

 1,45%

 

 Adott kölcsönök

 35 512,0

 32 336,0

 91%

 1,60%

 

 Hosszú lejáratú bankbetétek

 245,0

 272,0

 111%

 0,01%

 

 III. Befektetett pénzügyi eszközök összesen

 529 123,0

 526 806,0

 100%

 26,02%

 

 IV: Üzemeltetésre, kezelésre átadott eszközök

 109 023,0

 149 197,0

 137%

 7,37%

 

 A. Befektetett eszközök összesen

 1 439 916,0

 1 638 996,0

 114%

 80,94%

 

 Készletek összesen

 12 643,0

 13 006,0

 103%

 0,64%

 

 Követelések összesen

 98 451,0

 132 841,0

 135%

 6,56%

 

 Értékpapírok összesen

 83 039,0

 72 301,0

 87%

 3,57%

 

 Pénzeszközök összesen

 118 716,0

 126 057,0

 106%

 6,23%

 

 Egyéb aktív pénzügyi elszámolás összesen

 35 343,0

 41 705,0

 118%

 2,06%

 

 B. Forgóeszközök összesen

 348 193,0

 385 910,0

 111%

 17,20%

 

 Eszközök összesen

 1 788 109,0

 2 024 907,0

 113%

 100,0%

A helyi önkormányzatok vagyona 1998. évben 236,8 milliárd forinttal (13,2%-kal) gyarapodott, így év végére elérte az 2025,0 milliárd forintot.

E dinamikus növekedést a befektetett eszközök és a forgóeszközök együttes növekedése okozta.

A befektetett eszközök nagysága, mely a vagyon 80,9%-át teszi ki, 1998. év végén mintegy 1639,0 milliárd forint. Az évközi növekedés következtében értéke 199,0 milliárd forinttal (13,8%-kal) haladja meg az előző év végi állományt.

37,7 milliárd forinttal növekedett - az összes vagyonon belül 19%-ot képviselő - forgóeszközök év végi állománya, melynek értéke év végére így elérte a 385,9 milliárd forintot.

Részletesebben áttekintve az önkormányzatok mérlegadatain belül az egyes vagyoni elemeket megállapítható, hogy a befektetett eszközökön belül a négy fő csoport - immateriális javak, tárgyi eszközök, befektetett pénzügyi eszközök, és üzemeltetésre átadott eszközök - összesen adatait figyelembe véve a legdinamikusabban az immateriális javak bővültek, 38%-kal. E körön belül a szellemi termékek értékének növekedése kiugróan magas (58%).

Az tárgyi eszközök alakulásánál nyomon követhetjük az évközi folyamatokat, mely szerint az önkormányzatok az előző évhez viszonyítva jelentős fejlesztéseket, és beszerzéseket hajtottak végre. Jelentősen megemelkedett az év közi ingatlan forgalom, melynek eredményeként az ingatlan vagyon 131,9 milliárd forinttal emelkedett. A gépek berendezések és felszerelések értéke 12,7 milliárd forint növekedést mutat, míg a járművek értéke év végére megközelíti 10,0 milliárd forintot.

Megemelkedett év végére - mintegy 12,8 milliárd forinttal - a beruházások állománya. A beruházások év végi állományának 10%-os növekménye azt jelenti, hogy az 1997. évhez hasonlóan a beruházások dinamikája nem csökkent, ugyanakkor a magas bázishoz viszonyítva ez a változás is jelentős növekedést mutat.

A fenti folyamatok eredményeként (a fejlesztések, beszerzések alakulásának következtében) együttesen a tárgyi eszközök értékének növekedése 1998. évben 160,3 milliárd forintot tett ki.

A befektetett eszközökön belül a befektetett pénzügyi eszközök alakulása csökkenést mutat az előző év végi adathoz viszonyítva. A csökkenés mintegy 2,3 milliárd forintot tesz ki. Ha részleteiben vizsgáljuk az okokat és az összetevőket, látható, hogy a csökkenés az értékpapír és az adott kölcsön területén következett be. A részesedések az előző évi visszaesés után kismértékű növekedést mutatnak.

Az üzemeltetésre átadott eszközök állománya évről évre nő. Ez is bizonyítja, hogy az önkormányzatok a feladataik ellátásához igyekeznek megtalálni a megfelelő gazdálkodási formát. Egyre bővülő feladatot bíznak gazdálkodó szervekre úgy, hogy az eszközöket is a rendelkezésükre bocsátják.

Az önkormányzatok forgóeszközeinek értéke 1998. év végén 385,9 milliárd forint. Ezen belül a legnagyobb súlyarányt a pénzeszközök - bankbetétek, pénztár - képviselik, melynek állománya 1998. év végén 126,0 milliárd forint. A további két összetevő közül a követelések állománya 34,9%-kal nőtt, a rövidlejáratú értékpapíroké pedig 12,9%-kal csökkent. A követelés állomány növekedése azt is mutatja, hogy az önkormányzatok külső piaci pozíciói nem javultak az elmúlt évben, a követelések behajtása nehézségekbe ütközik. A rövidlejáratú értékpapír állomány csökkenés arra enged következtetni, hogy az önkormányzatok értékpapírjaik eladására kényszerültek likviditásuk megőrzése érdekében.

Az önkormányzatok 1998 évi vagyonának a forrása ezen belül a saját tőke 1739,4 milliárd forintra a tartalék 79,9 milliárd forintra a kötelezettségek pedig 205,5 milliárd forintra emelkedtek. A forrásokon belül a legdinamikusabban a kötelezettségvállalások emelkedtek, 26,5%-kal. Ezen belül mind a hosszúlejáratú kötelezettségek, mind a rövid lejáratú kötelezettségek növekedtek az előző év végi adatokhoz viszonyítva.

4.8.2.7. Létszám és személyi juttatások

A helyi önkormányzatok - a beszámolási információrendszer alapján - 1998. év folyamán 44.174 fő köztisztviselőt, 438.395 fő közalkalmazottat, 7089 fő hivatásos tűzoltót, valamint 31.549 fő egyéb bérrendszer alá tartozó dolgozót foglalkoztattak. Mindösszesen 524.936 fő a teljes munkaidőben foglalkoztatottak száma.

A költségvetési intézményeknél foglalkoztatottak 8,6%-a köztisztviselő, 85,3%-a közalkalmazott, 6,1%-a egyéb alkalmazott.

A köztisztviselők létszámán belül 4,7%-ot képviselnek a polgármesterek, alpolgármesterek, ebből a társadalmi megbízatású polgármesterek száma 1.244 fő.

A köztisztviselők havi átlagos személyi juttatása 65 170,8 forint (21,9%-kal magasabb az 1997. évinél), a közalkalmazottaké pedig 41 753,8 forint (előző évitől 18,8%-kal több) volt.

A köztisztviselők létszáma 1,7%-os (766 fő) emelkedést mutat.

Az önkormányzati létszámcsökkentések eredményeként az előző évi tényadatokhoz viszonyítva a közalkalmazottak száma 2,2%-os (9.850 fő) csökkenést mutatott. Ugyanakkor a hivatásos tűzoltók létszáma 0,8%-kal, 53 fővel, az egyéb munkavállalók létszáma pedig 6,7%-kal, mintegy 1.980 fővel emelkedett.

A költségvetési intézményeknél foglalkoztatottak közül 93,7%-ot képvisel a teljes munkaidőben, 2,9%-ot a részmunkaidőben és 3,4%-ot az egyéb módon foglalkoztatottak aránya.

A teljes munkaidőben foglalkoztatottaknak kifizetett 365,9 milliárd forinton túl 23,7 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege. A növekedés a teljes munkaidőben foglalkoztatottaknál 22,5%, a részmunkaidős és alkalmi munkavállalók esetében pedig 16,7%.

A előzőeket bemutató részletező adatok „A helyi önkormányzati költségvetési szervek teljes munkaidőben foglalkoztatott dolgozóinak bér- és létszámadatai (országos összesítő)” című táblákban találhatók az általános indokolás mellékletei között.

Az 1998-ban az előző évi bérmechanizmus irányvonalát kellett a közalkalmazotti körre alkalmazni, amely az önkormányzati normatív szabályozásba illesztve érdekeltséget teremtett a helyi önkormányzatok forrásbevonására és megnyitotta az utat az önkormányzatok és a munkavállalók közötti bérmegállapodásra mind országosan, mind helyi szinten.

A kiadások területén prioritásként jelentkezik, hogy 1998. a Kormány és a Költségvetési Intézmények Érdekegyeztető Tanácsának további három oldala között létrejött 3 éves bérmegállapodás utolsó éve. Ennek érdekében a helyi önkormányzati szférában garantálni kellett, hogy 1998-ban az átlagkeresetek legalább az infláció mértékével azonosan esetleg azt némileg meghaladó mértékben növekedjenek. A számítások azt mutatták, hogy a tervezettnél nagyobb bruttó átlagkereset növekedést tartalmaztak.

Ennek részét képezi az 1997. évi (januári illetve februári) törvényi kötelezettségek áthúzódó hatása, de döntő garanciája volt az 1998-ban érvényben lévő - és mértékrendszerében összehangolt - köztisztviselői és közalkalmazotti törvénymódosítások jelentették.

A források egy részét - az 1997. évi tapasztalatok alapján - az önkormányzati forrásszabályozás döntően normatív hozzájárulással és a szabályozás kiegyenlítő elemeivel biztosítja. Másik részét pedig a helyi döntések alapján - országosan, átlagosan - mintegy 3%-os létszámcsökkentés jelenti.

A bruttó átlagkeresetek 1997-hez viszonyítva a KSH adatai alapján egyes ágazatonként a következők szerint alakultak:

 Közigazgatás

 125,2%

 Oktatás

 120,9%

 Egészségügy

 116,8%

 Kultúra, sport

 116,6%

 Együtt:

 117,8%

4.8.2.8. A bevételek és kiadások funkcionális alakulása

A helyi önkormányzatok bevételei és kiadásai 16 funkcionális főcsoportba sorolva az államháztartás funkcionális osztályozási rendjében is elkészültek, ebből a kiadások funkcionális mérlege az általános indokolás táblázatai között megtalálhatók.

A helyi önkormányzatok közoktatási bevételei 1998. évben a kiadást is meghaladó mértékben 19,8%-ban emelkedtek az előző évhez képest, ezzel az összbevétel 47,1 milliárd forintot ért el. A folyó és tőkeműveletek kiadásainak teljesítéséhez 12,6%-ban járultak hozzá az - állami hozzájárulás és támogatás, valamint a finanszírozási műveletek nélküli - bevételek. A költségvetési elszámolás része azonban az államháztartáson belülről és kívülről kapott pénzeszközök is. A közoktatáson belül - 41,2 milliárd forinttal - 87%-ban a folyó bevételek és juttatások dominálnak az intézményi működési bevételek következtében. A tőkeműveletek és juttatások bevétele 12,58%-ot tesz ki.

Az egészségügyi tevékenység bevételei az előző évhez képest mintegy 14%-kal emelkedtek. Volumenét tekintve a 203,7 milliárd forint a funkciókba sorolt bevételek közül a legjelentősebb 21,8%-os részesedéssel. Ezen főcsoportban azonban nem az intézményi működési bevétel képviseli a legnagyobb részarányt, hanem a Társadalombiztosítási alapoktól és kezelőitől átvett pénzeszközök, amely a tevékenység bevételének 92,6%-át jelenti.

A szociális és jóléti szolgáltatások teljesítéséhez az önkormányzatok 55,6 milliárd forinttal rendelkeztek, amely 20,7%-kal haladja meg az előző évit. A funkcionális főcsoport tartalmazza a szociális támogatások kifizetéséhez (pl. munkanélküli ellátások, gyermekeknek járó juttatások, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is. A költségvetési elszámolásokon belül a működési célra kapott juttatások részesedése 50,6%, az intézményi működési bevételeké 46,5%.

Az igazgatási feladatokat takaró általános közszolgáltatások funkcionális főcsoport a 105,0 milliárd bevétellel 22,8%-os mértékben haladta meg az előző évi teljesítést. A tevékenység kiadásaihoz mintegy 54%-ban járult hozzá a folyó és a tőkeműveletek bevétele. Ezen belül is a tőkeműveletek bevételei magas részarányt képviselnek 61,4%-kal. Oka, hogy a tárgyi eszköz értékesítések bevételeit az igazgatási szakfeladaton számolják el az önkormányzatok.

A funkciókba nem sorolható tételek tartalmazzák a helyi önkormányzatok helyi adó bevételeit, az illetékeket, az átengedett bevételeket és a bírságokat, melyek együttes összege 355,4 milliárd forintos 30,2%-os növekedést mutat az előző évhez képest. A részvényértékesítés bevételének csökkenése miatt a korábban nyújtott kölcsönök visszatérülése 28,5 milliárd forinttal az 1997. évinek mindössze 29%-a. E körbe tartozik a 405,7 milliárd forintos állami támogatás is.

A helyi önkormányzatok közoktatási kiadásai 1998. évben az előző évhez viszonyítva, az infláció mértékét némileg meghaladó mértékben 15,7%-kal növekedtek, ezzel az összkiadás elérte a 373,2 milliárd forintot. A tőke jellegű kiadások - az 1998. évi országgyűlési előirányzatot 1,2 milliárd forinttal meghaladva - összességében 15,8%-kal (3,6 milliárd forinttal), ezen belül a felújítások csak 12,3%-kal emelkedtek. A folyó működési kiadások is - 2 milliárd forinttal magasabban teljesültek a számítottnál. Ezzel a folyó kiadások növekedése, az infláció mértékénél szintén magasabb (15,7%).

A folyó működési kiadások közül a személyi juttatásokra fordított összeg 16%-kal, 24,5 milliárd forinttal, a dologi kiadások hozzávetőleg 8 milliárd forinttal túlteljesültek. A közoktatás területén is tovább folytatódott a létszámcsökkenés, az ágazatban körülbelül 4500 fővel, 1,7%-kal dolgoztak kevesebben, mint egy évvel korábban. A személyi juttatásokon belül a rendszeres személyi juttatások aránya némileg növekedett (75,8%-ról - 76,2%-ra), míg a nem rendszeres juttatások csökkentek a külső személyi juttatások változatlan aránya mellett. Ebből az a következtetés vonható le, hogy a közoktatásban dolgozók „biztonságosabbnak” érzik az illetmény-előmeneteli rendszerben való előrehaladást, mint a minőségi munkavégzésért - a központi költségvetési előírásokon és támogatáson kívüli - adható juttatásokat.

Az önkormányzatok összes funkcionális osztály kiadását vizsgálva továbbra is a közoktatás számít a legnagyobb állami feladatnak. Az összes kiadásból 27,7%-os a részesedése, amely azonban az országgyűlési előirányzatnál közel 1% százalékponttal kisebb. A folyó működési kiadások részaránya az összes funkcionális osztály folyó kiadásából kiemelkedő (32,1%) mértékű.

A közoktatási törvény rendelkezéseibe épített az a garancia, melynek értelmében az adott évben biztosított közoktatási célú normatív állami hozzájárulásnak minimálisan el kell érnie a helyi önkormányzatok által közoktatási célra fordított korrigált nettó működési kiadások 80%-át. E garanciát meghaladó (186,5 milliárd forint) előirányzat az évközi lemondások, intézmény-átadások, továbbá a nemzeti-etnikai kiegészítő hozzájárulásokban bekövetkezett módosulások következtében együttesen 1,5 milliárd forinttal kisebb összegben teljesült. A csökkenést elsősorban az - önkormányzati körön kívülre történő - intézményátadások okozták, amely azt is jelenti, hogy a kiadások nem önkormányzati körben realizálódtak.

Az önkormányzatok rendelkezésére bocsátott közoktatási célú központosított előirányzatok összege összesen 14,8 milliárd forintot tett ki. Ezen belül új feladatként lépett be 1998. szeptember 1-jétől a pedagógusok minőségi munkavégzését elismerő juttatási rendszer. Tovább folytatódtak az 1997. évben beindított szakmai fejlesztési programok, így - különösen - a számítógépes hálózat kiépítése, a körzeti térségi feladatok, a pedagógiai szakmai és szakszolgáltatások - megyei, fővárosi tervekkel megalapozott - támogatása, valamint a pedagógus képzések segítése.

Elsődlegesen szociális jellegű tanulói juttatás az itt szereplő tankönyvvásárlási támogatás, amely - az erről szóló jogszabály alapján - teret biztosít a tartós tankönyv-vásárlásokhoz és a szociális törvényt is figyelembe véve a hátrányos helyzetű gyermekek tankönyvekkel való ellátását különösen segíti.

A lakosság szociális ellátásában az önkormányzatok szerepe 1998-ban tovább növekedett, ennek megfelelően a szociális és jóléti szolgáltatások kiadásainak aránya és mértéke is nőtt.

A funkción belül az önkormányzatok folyó kiadásokra 1998-ban az előző évhez viszonyítva 33,8%-kal többet, 167 milliárd forintot fordítottak, az összkiadások 16,4%-át. A tőkejellegű kiadásokra 9 milliárd forint jutott, az összkiadások 2,4%-a.

A szociális és jóléti szolgáltatások funkcionális osztályban 1998-ban a normatív állami hozzájárulások főösszege 100 milliárd forint volt, az előző évhez képest 17,8%-kal növekedett.

A gyermekek védelméről és a gyámügyi igazgatásról szóló törvény hatályosulásának első teljes éve az 1998. év volt. A törvény értelmében a települési önkormányzatok új ellátási formát, a rendszeres gyermekvédelmi támogatást nyújtanak a jogosultak részére. A rendelkezésre álló információk alapján - éves átlagban - mintegy 700 ezer gyerek részesült ebben az ellátásban. A tapasztalatok azt mutatják, hogy a rászorultsági elv következetesebb érvényesítése érdekében meg kell teremteni a törvényi feltételeit a folyó jövedelmeken túl a családok vagyoni helyzete vizsgálatának is.

1998-ban egyes szociális intézménytípusoknál a központi költségvetés kiemelt létszámfejlesztésre biztosított lehetőséget. Ennek kapcsán mintegy 1300 fő felvételére került sor. Az újonnan felvettek személyi juttatásainak, valamint a kapcsolódó járulékok fedezete az 1999. évi költségvetésben is biztosított.

Három, vagy több kiskorú gyermek neveléséhez nyújtott segítséget a „Gyermeknevelési támogatás” címén előirányzott 9,5 milliárd forint előirányzat. Mivel az érintettek köre a tervezetten felül alakult, a teljesítés az eredeti előirányzatot 1,5 milliárd forinttal haladja meg.

Az önkormányzati egészségügyi intézmények működtetése terén továbbra is feszültséget okozott az a tény, hogy a társadalombiztosítási finanszírozás nem nyújt elegendő fedezetet a gyógyító-megelőző ellátás működési költségeire. Így pl. általában gondot okoz az alapellátásban a védőnői szolgálatok fenntartása, valamint - az OEP finanszírozás év közbeni megvonása miatt - a kislaborok és a fizikoterápiák működtetése, stb. A finanszírozás jelenlegi gyakorlata mellett az önkormányzatok sok esetben az Egészségbiztosítási Alap támogatását kiegészíteni kényszerültek.

Az egészségügyi funkcionális osztály 1998. évi folyó működési kiadása 204 milliárd forint volt, (az összes kiadás 18,96%-a), tőkejellegű kiadásra pedig 27,4 milliárd forintot (az összes kiadás 7,3%-át) fordítottak.

A működtetésen túl az egészségügyi gép- műszerellátottság színvonalának fenntartása is csak az önkormányzatokat terhelő többletköltségek vállalásával volt lehetséges. A fekvőbeteg ellátást a struktúra-átalakítással és a kórházi ágyszám csökkenéssel összefüggésben az ágykihasználtság némi javulása jellemezte. Az önkormányzati fenntartású kórházak jó része azonban továbbra is likviditási gondokkal küzd.

A folyó működési kiadásokon belül az általános közszolgáltatások aránya továbbra is magas, 12,4% körüli.

Az igazgatási ágazat folyó kiadásaira az önkormányzatok 134,0 milliárd forintot fordítottak, az 1997. évi teljesítéshez viszonyítva 16,4%-kal többet. A fejlesztési kiadások 59,8 milliárd forintot tettek ki, mintegy 25%-kal többet, mint 1997-ben. A feladatellátás területén állt be lényeges változás, nevezetesen a Kormány jelentős többletfeladatokat szabott meg a helyhatóságok számára, amelyeknek végrehajtásához a szükséges feltételeket nem garantálta. Az önkormányzatok feladatellátásának, gazdálkodásának megítélése - önkormányzati vélemények szerint is - ellentmondásos képet mutat. Az elért, nem csekély eredmények bemutatásán túl a legtöbb önkormányzatnál megjelenik az általános pénzügyi helyzet negatív megítélése is.

5. Elkülönített állami pénzalapok

1998-ban hat elkülönített állami pénzalap működött (Munkaerőpiaci Alap, Útalap, Központi Környezetvédelmi Alap, Nemzeti Kulturális Alap, Vízügyi Alap, Központi Nukleáris Pénzügyi Alap). Az atomenergiáról szóló 1996. évi CXVI törvény létrehozta a Központi Nukleáris Pénzügyi Alapot, amely az év január 1-jével kezdte meg a működését. Ez az Alap a radioaktív hulladékok végleges, valamint a kiégett üzemanyag átmeneti és végleges elhelyezésére szolgáló tárolók létesítését és üzemeltetését, valamint a nukleáris létesítmények leszerelésének finanszírozását biztosítja. Az Alappal a Kormánynak az Országos Atomenergia Hivatal felügyeletét ellátó tagja, a gazdasági miniszter rendelkezik, kezelője az Országos Atomenergia Hivatal.

5.1. A bevételek alakulása

Járulékbevételek:

A vízkészletjárulék jogcímen 5150,0 millió forint volt az előirányzat, (a módosított előirányzat pedig 5350,0 millió forint volt) a Vízügyi Alapnál. A járulék befizetések a tervezetthez képest alul maradtak, így e jogcímen előirányzat 4863,0 millió forint realizálódott, ami az éves előirányzat 94%-a.

A Nemzeti Kulturális Alap legfőbb bevételi forrása a kulturális járulék, e jogcímen 3948,0 millió forint kitevő módosított előirányzatához képest 3445,4 millió forint teljesült. A módosított előirányzathoz képest a tényleges bevétel mintegy 500 millió forinttal maradt el. A lemaradás az év utolsó 4 hónapjában keletkezett.

A Munkaerőpiaci Alap bevételeinek 68,8%-a, 97 730,2 millió forint a munkaadói járulékból, 22,9%-a, 32 504,2 millió forint a munkavállalói járulékból folyt be. A két járulék együttesen a bevételek 91,7%-át tették ki. A járulékbevételek túlteljesülése döntően arra vezethető vissza, hogy a járulékfizetés alapjául szolgáló makrogazdasági mutató, az 1998. évi bruttó bértömeg - a prognosztizált 14,5%-kal szemben - 18,7%-kal nőtt. A járulékfizetés alapjául szolgáló bértömeg növekedéséhez 1998-ban az is hozzájárulhatott, hogy a foglalkoztatottság bővülése kedvezően alakult.

Részesedés a jövedéki adóból:

Az üzemanyagokat terhelő befizetett jövedéki adóból történő Útalap részesedés mértéke az első félévben 26,32%, míg a második félévben 28,37% volt. Az üzemanyagokat terhelő jövedéki adó kedvezően alakult bevétele és a részesedés mértékének emelkedése együttesen az Útalap meghatározó bevételi forrásának növekedését eredményezte. Így az eredeti 71 600,0 millió forint előirányzathoz képest 6780,0 millió forinttal több bevétel realizálódott. Az előzőekben ismertetett ok következtében a Központi Környezetvédelmi Alap a jövedéki adó üzemanyag-termékdíj jogcímen beszedett hányadánál is több lett bevétel, mivel 1035,4 millió forinttal haladta meg teljesülés a tervezettet.

Hozzájárulások:

A foglalkoztatási törvény 41/A. § értelmében a rehabilitációs hozzájárulás mértéke 1998-ban 11 000,0 forint/fő/év volt, és kibővült a hozzájárulásra kötelezettek köre. Ennek értelmében valamennyi jogi személy, jogi személyiséggel nem rendelkező gazdasági társaság, illetve magánszemély és annak jogi személyiséggel nem rendelkező társasága, amelynél a foglalkoztatottak létszáma a 20 főt meghaladja, és a foglalkoztatottakon belül a megváltozott munkaképességű személyek száma nem éri el a létszám 5%-át, köteles rehabilitációs hozzájárulást fizetni. Az 1998. évi változások - az előző évhez képest - jelentősen, több, mint 60%-kal megnövelték az Alapba befizetett rehabilitációs hozzájárulás abszolút összegét. Ennek ellenére az 1600,0 millió forint éves előirányzattal szemben 1059,8 millió forint képződött A visszterhesen nyújtott rehabilitációs támogatásokból 61,3 millió forint folyt be.

A szakképzési hozzájárulásból ered a Munkaerőpiaci Alap bevételeinek 6,0%-a, 8488,7 millió forint. A teljesítés 14,8%-kal haladta meg a 7397,0 millió forint éves módosított előirányzatot. A szakképzési alaprész 1998. évi eredeti bevételi előirányzata 4000,0 millió forint volt, amelyet a tényleges bevételek már az év első félében túlszárnyaltak. Az alaprész bevételi (és kiadási) előirányzata a harmadik negyedévben megemelésre került. A befizetett szakképzési hozzájárulás összegének az eredeti előirányzathoz képest több, mint kétszeres növekedése alapvetően két okra vezethető vissza. Az egyik, hogy a szakképzési hozzájárulás törvény szerinti nagysága a munkaviszony keretében kifizetett bérköltségtől függ. Ez a bevétel a tervezethez viszonyítva 4,2%-kal nőtt. A másik, hogy a beszámolási évben 1997-hez képest közel egynegyedével csökkent a visszaigénylések összege. A szakképzési kölcsön visszafizetésének 100,0 millió forint összegű eredeti előirányzata 5,6%-kal túlteljesült, mivel 105,6 millió forint folyt be az Alap kincstári számlájára.

Bírságok:

A környezetvédelmi és természetvédelmi bírságok jogcímen a Központi Környezetvédelmi Alapnál 897,0 millió forint lett a bevételi teljesülés, ami 163,0 millió forint elmaradást eredményezett 1060,0 millió forintot kitevő előirányzathoz képest. Így a Környezetvédelmi és természetvédelmi bírságbevételek 84,6%-ra teljesültek. Különösen a légszennyezési bírságbevételnél mutatkozott jelentős elmaradás.

A műemlékvédelmi bírságnál nem realizálódott bevétel, a Műemlékvédelmi Hivatal tájékoztatása szerint az 1998-ban hatályba lépett jogszabály alapján év végéig a kivetett bírságok nem emelkedtek jogerőre.

Az építésügyi bírság bevétel mindössze 8,3%-ra teljesült. A nagymértékű elmaradás fő oka, hogy az 1998. jan. 1-ével bevezetett bírság esetében a kivetés és a jogerőre emelkedés között eltelt idő a bevételek következő évre történő áthúzódását eredményezik. Az 1998. évben kivetett és jogerőre emelkedett bírság teljes összege 98,3 millió forint volt. Ebből 41,4 millió forint folyt be az Alap számlájára, melyből 16,6 millió forint az Alap bevétele volt és 24,8 millió forint illette meg a kivető hatóságokat és az önkormányzatokat.

Díjak:

A Környezetvédelmi termékdíjak - a jövedéki adó üzemanyag-termékdíj jogcímen beszedett hányada nélkül - összes bevétele 9987,7 millió forint volt, ami a 1112,3 millió forint elmaradást eredményezett a 11 100,0 millió forint eredeti előirányzathoz képest. Míg a többletbevétel a gumiabroncs és a hűtőberendezések és közegek környezetvédelmi termékdíjánál mutatkozik, a csomagolóeszközök termékdíjánál jelentős az elmaradás.

Az Útalapnál 851,0 millió forint gépjármű túlsúlydíj bevétel teljesült, ami több mint a kétszerese az ez évre tervezettnek.

Gépjárműadó:

Az Útalap bevételi forrását képezi a külföldi teljes és a belföldi gépjárműadó 50%-a. Az előbbi jogcímen 2402,0 millió forint, az utóbbi jogcímen pedig 5547,0 millió forint teljesült.

PHARE segély:

A támogatásból két alap részesült: az Útalap az út rehabilitációs programkapcsán 3377,0 millió forintban, amelynek felhasználása, valamint a Központi Környezetvédelmi Alap 1081,0 millió forintban.

Privatizációs bevételből csak a Központi Környezetvédelmi Alap részesült 1000,0 millió forint összegben. A privatizációs bevétel befizetések ütemezése a törvényi előírásnak megfelelő volt.

Az atomenergiáról szóló törvény alapján az engedélyesek befizetései:

A Paksi Atomerőmű Rt. részére az 1998. évi költségvetésről szóló törvényben előírt 7428,7 millió forint befizetése megtörtént. A Budapesti Műszaki Egyetem NTI oktatóreaktora előirányzata 5,0 millió forint volt, amelyből 3,5 millió forintot teljesített. A Magyar Tudományos Akadémia az 5,0 millió forintos előirányzatát teljesítette. Az NM ÁNTSZ 30,0 millió forintos előirányzatából 27,5 millió forint realizálódott.

A nem nukleáris létesítményeknek minősülő engedélyesek befizetési kötelezettségeiket a hulladék tárolóba történő beszállítását követő 15. napon belül teljesítik. Az ezzel kapcsolatos bevételeket csak nagy bizonytalansággal lehetett előre meghatározni, így az előirányzott 20,7 millió forintból 3,6 millió forint teljesült.

A bányajáradék átengedett része:

E jogcímen a Központi Környezetvédelmi Alapnál előirányzott 1150,0 millió forint bevétellel szemben 872,2 millió forint, 75,8% teljesült. A teljesülés elmaradása a bányajáradék bevételek tervezettől való elmaradása miatt következett be.

Központi költségvetési támogatásban 1998-ban egy alap sem részesült.

Egyéb bevételek:

A bírság, a kötbér és egyéb bevételi jogcímeken a Nemzeti Kulturális Alapnál tervezett bevétel 12,0 millió forint. A ténylegesen befolyt összeg - kötbér, bírság 8,4 millió forint, működésre átvett egyéb bevétel 3,6 millió forint - megfelel a tervezettnek. A nevezési díjból 17,1 millió forint, pályázati támogatások a visszatérüléséből pedig 58,4 millió forint folyt be. A kettő együttesen 75,5 millió forinttal növelte az érintett szakmai kollégiumok tárgyévi pályáztatási lehetőségeit. A mecenatúra bevétel jogcímén 181,0 millió forint lett a teljesülés.

Az egyéb bevételek a Munkaerőpiaci Alapnál az eredeti előirányzathoz 597,2 millió forinthoz képest háromszorosan teljesültek. A megállapodások megszegéséből, az önkéntes befizetésekből, a bírságokból (döntően a foglalkoztatási törvényben szabályozott rendbírságokból) és más jellegű bevételekből képződő folyó, valamint a foglalkoztatási alaprészt illető kölcsönök visszafizetéséből származó bevételek egymáshoz viszonyított aránya 47-53%-ot mutat. Ez utóbbi a munkahelyteremtő beruházásokra nyújtott támogatások visszatérítéséből származott.

Az 1998-ban működő hat alap összes költségvetési bevétele 274 582,7 millió forintot tett ki.

5.2. A kiadások alakulása

A fejlesztések elősegítése érdekében az alapok összességében 58 213,1 millió forintot fordítottak beruházási támogatásokra . E támogatások közül 29 833,0 millió forintot az Útalap, 14 500,7 millió forintot a Központi Környezetvédelmi Alap, 9461,5 millió forintot a Munkaerőpiaci Alap, 2405,6 millió forintot a Központi Nukleáris Pénzügyi Alap, 2012,3 millió forintot pedig a Vízügyi Alap adott a vállalkozások, a költségvetési szervek és az önkormányzatok beruházásainak megvalósulásához.

Az elkülönített állami pénzalapok 1998-ban összességében 6138,1 millió forint hitelt törlesztettek, amelyből 6123,0 millió forintot az Útalap, 15,1 millió forintot a Vízügyi Alap törlesztett.

A kamatfizetés összege összességében 7048,8 millió forint, ebből az Útalap kamatfizetése a legnagyobb arányú, 7044,0 millió forint volt. A Vízügyi Alapból a kamatfizetés 4,8 millió forintot tett ki.

1998-ban az elkülönített állami pénzalapok közöl kettőnek kellett befizetést teljesítenie a központi költségvetésbe. Az Útalapnak a „fogyasztási adó visszatérítés megtérítése” jogcímen 4910,0 millió forintot, ezen túlmenően a központi beruházásként finanszírozott országos úthálózat fejlesztések céljaira a „befizetés a központi költségvetésbe jogcímen pedig 7000,0 millió forintot. A Munkaerőpiaci Alap rehabilitációs célú kifizetésékre a „megváltozott munkaképességűek támogatása” jogcímen 7000,0 millió forintot írt jóvá a központi költségvetésnek. Az összes befizetés 18 910,0 millió forint lett

A Munkaerőpiaci Alapnál a munkanélküliek ellátását szolgáló előirányzat 57 613,3 millió forint volt. A tényleges felhasználás ezzel szemben 64 122,4 millió forintot tett ki, ami 11,3%-kal haladta meg a tervezettet. A jövedelempótló támogatások jogcímen 21 081,2 millió forint felhasználása teljesült, amely 4%-kal haladta meg a tervezettet. Az aktív foglalkoztatási eszközökre szolgáló 29 200,0 millió forint összegű előirányzattal szemben a teljesített kiadás összege 28 885,6 millió forintot, 98,9%-ot tett ki.

Az 1998-ban működő hat alap összes költségvetési kiadása megközelítette a 266,9 milliárd forintot.

Az elkülönített állami pénzalapok 1998. évi összevont GFS egyenlege az eredeti 485,8 millió forint többlethez képest 7224,4 millió forinttal nőtt, így az alapok egyenlege +7710,2 millió forint többlet.

5.3. Az egyes elkülönített állami pénzalapok 1998. évi beszámolóinak auditálási eredménye

Az államháztartásról szóló - többször módosított - 1992. évi XXXVIII. törvény (a továbbiakban: Áht.) 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező (miniszter) éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. E tájékoztatási kötelezettségnek eleget téve bemutatjuk az elkülönített állami pénzalapok 1998. évi beszámolójának és mérlegének auditálása során tett könyvvizsgálói megállapításokat:

- a Nemzeti Kulturális Alap az előző évekhez hasonlóan a pénzügyi-gazdasági és számviteli feladatainak elvégzésére vonatkozóan kiemelt színvonalú munkát végzett. A számviteli törvény és a végrehajtása tárgyában kiadott kormányrendelet előírásait maradéktalanul betartották. A felsorolt megállapítások alapján a könyvvizsgáló az Alap 1998. évi beszámolóját hiteles minősítéssel értékelte.

- a Munkaerőpiaci Alap 1998. évi beszámolót minden lényeges vonatkozásban a számvitelről szóló 1991. évi XVIII. törvényben, valamint a költségvetés alapján gazdálkodó szervek könyvvezetési kötelezettségéről szóló 54/1996. (IV. 12.) Korm. rendeletben foglalt alapelvek szerint állította össze. Az éves beszámoló mentes a lényeges téves állításoktól, megbízható és valós képet ad a Munkaerőpiaci Alap vagyoni, pénzügyi és jövedelmi helyzetéről.

- a Központi Környezetvédelmi Alap 1998. évi beszámolóját a könyvvizsgáló hiteles minősítéssel értékelte, mert a könyvvizsgáló megállapította, hogy az éves beszámoló az Alap vagyoni és pénzügyi helyzetéről megbízható és valós képet ad.

- az Útalap 1998. évi beszámolóját a könyvvizsgáló hitelesítő záradékkal látta el, mivel az éves beszámoló ellenőrzésekor tapasztaltak alapján törvénysértést vagy szabálytalanságot az UKIG nem követett el. Bizonylati fegyelme megfelelő.

- a Vízügyi Alap 1998. évi beszámolóját a Számviteli törvényben és az általános számviteli elvekben foglaltak szerint állította össze Az éves beszámoló az Alap vagyoni, pénzügyi és jövedelmi helyzetéről megbízható és valós képet ad.

- a Központi Nukleáris Pénzügyi Alap 1998. évi beszámolóját - az államháztartásról szóló 1992. évi XXXVIII. törvény, számvitelről szóló 1991. évi XVIII. törvényben, valamint a költségvetés alapján gazdálkodó szervek könyvvezetési kötelezettségéről szóló 54/1996. (IV. 12.) Korm. rendelet előírásai szerint - szabályszerűen, a számviteli bizonylatolt adataival összhangban állították össze. A beszámoló az Alap gazdálkodásáról, vagyoni és pénzügyi helyzetéről megbízható és valós képet ad

Az egyes alapokról kiadott könyvvizsgálói záradékokat tartalmazzák - az éves beszámolók részeként - a „Fejezeti indokolások” kötetek mellékletei.

6. Belföldi adósságszolgálati kiadások és bevételek

6.1. Az adósságszolgálati, kamattérítési kiadások és bevételek

A teljesített adósságszolgálati kiadások és bevételek egyaránt meghaladták a költségvetési törvényben elfogadott előirányzatokat. A kiadások és a privatizációs befizetések nélküli bevételek 690,2 milliárd forintos egyenlege mintegy 20,5 milliárd forinttal nagyobb nettó kiadást jelent a költségvetési tervezés során jóváhagyotthoz képest.

Az adósságszolgálati bevételek összege - a privatizációs és az állami, kincstári vagyonhoz kapcsolódó bevételek nélkül - közel 78,4 milliárd forint volt, ami 13,6 milliárd forinttal haladta meg a költségvetési előirányzatot. A túlteljesítés főképpen két kamatbevételi tételnek a vártnál kedvezőbb alakulására vezethető vissza. A Kincstári Egységes Számla tényleges állománya (beleértve a nagyobb ÁPV Rt. számlaállományt is) a tervezési időszakban kalkuláltnál magasabb szinten alakult, ami nagyobb kamatbevételt eredményezett. További bevételnövelő tényező volt az államkötvények aukciós kibocsátásakor realizált magasabb felhalmozott kamatbevétel. Ez a bevétel típus a költségvetés számára későbbi kamatfizetési kötelezettség megelőlegezését jelenti, így ezen bevétel még ugyanazon, vagy a következő évben azonos kamatkiadást jelent.

A belföldi államadósság fejezet kiadásai 34,1 milliárd forinttal, azaz 4,6%-kal lépték túl az 1998. évi költségvetésről szóló törvény előirányzatát, s elérték a 768,5 milliárd forintot. Ez az előző évi kiadásoknál 66,0 milliárd forinttal alacsonyabb. A belföldi adóssághoz köthető kiadások túlnyomó részét, 98,2%-át a kamatkiadások képezik, amelyek 1998-ban 755,1 milliárd forintot tettek ki. A kamatkiadásokon belül a költségvetés hiányát finanszírozó, illetve a kincstári egységes számla likviditásának biztosítására vállalt államadósság-elemek után fizetendő 415,7 milliárd forint összegű kamat 55,1%-ot, az egyéb kötelezettségvállalásokból eredő államadósság kamatterhe 44,9%-ot tett ki.

A kamatok összege 27,9 milliárd forinttal, 3,8%-kal volt magasabb az előirányzatnál, ebből a hiányt finanszírozó államadósság kamatterhei 22,5 milliárd forinttal, az egyéb jogcímen kifizetett kamatok pedig 5,4 milliárd forinttal magasabbak a tervezettnél. Az eltérés több tényezőre vezethető vissza. Egyrészt egyes állampapíroknak a tervezettnél nagyobb összegű értékesítéséből (kamatozó kincstárjegyek, államkötvények), másrészt a hozamok 1997. végén és 1998. elején megfigyelhető, vártnál jóval magasabb szintjéből, illetve a devizakamatok esetében az 1998. augusztus-szeptemberi nemzetközi tőkepiaci válság miatti forint-leértékelődéséből és a csúszó leértékelési ütemeknek a tervezettnél lassabb csökkenéséből adódott.

6.2. Az adósság törlesztése

A költségvetés által felvett MNB hitelek törlesztése 1998-ban a szerződések szerint, a tervezett előirányzatnak megfelelően alakult, összesen 66,6 milliárd forint értékben.

Az államkötvények törlesztése 1998-ban összesen 284,0 milliárd forintot tett ki, amelyen belül 279,9 milliárd forint visszafizetése a rendes előirányzatnak megfelelően alakult. A hiányt finanszírozó államkötvények esedékesség szerinti törlesztése 1998-ban 273,4 milliárd forintot ért el, mely a tervezettet 4,4 százalékkal haladta meg. 1998-ban a tervezetthez képest 4,1 milliárd forint összegben egyéb célok miatt kibocsátott hosszú lejáratú kötvények rendkívüli visszavásárlása valósult meg.

Az egyéb belföldi hitelek törlesztése a beszámolási évben 16,7 milliárd forintot ért el, mely teljes mértékben rendkívüli visszafizetésnek minősül. A visszafizetés nagy részét az állam által 1998. január elsejei hatállyal átvállalt MÁV hitelek törlesztése tette ki 16,4 milliárd forint értékben.

A KESZ-t igen, de az adósságtörlesztési számlát nem érintő rendkívüli törlesztés 1998-ban 992,9 millió forintot tett ki, amely az egzisztencia- és egyéb hitelek visszatérüléséből valósult meg.

(Az adósságtörlesztésre fordított összegek nincsenek elszámolva a központi költségvetés folyó kiadásai között, azok a finanszírozási műveletek részét képezik.)

7. Nemzetközi pénzügyi kapcsolatokból eredő kiadások és bevételek

A nemzetközi elszámolások fejezet bevételeinek és kiadásainak egyenlege 8,0 milliárd forint bevételi többlettel zárult 1998-ban.

A fejezet külön soron tartalmazza az orosz haditechnikai szállítások értékét (15,4 milliárd forint értékben) azonban ez a tétel az 1994. évi XIII. törvény értelmében a költségvetés egyenlegét nem érintő módon került elszámolásra.

7.1. Bevételek

A kormányhitel törlesztések előirányzathoz viszonyított elmaradása elsősorban az orosz államadósság lebontásából fakadó bevételkiesésből származik, amely mögött az 1998. augusztusában kitört orosz pénzügyi válság áll.

A Világbanktól, az Európai Beruházási Banktól és az Európai Újjáépítési és Fejlesztési Banktól a korábban felvett és belföldön felhasznált hitelek után a belföldi kedvezményezettek által fizetett tőketörlesztés 6,5 milliárd forint, míg a kamat- és rendelkezésre tartási jutalék-törlesztés 3,7 milliárd forint költségvetési bevételt jelentett. E két jogcím teljesítése a tervezettnél mintegy 0,8 milliárd forinttal kevesebb.

A vegyes bevételek jogcímén 97,0 millió forint folyt be.

7.2. Kiadások

A kiadások 21,3 milliárd forintot értek el, ami 1,6 milliárd forinttal kevesebb a tervezettnél.

A Világbanktól, az Európai Beruházási Banktól (EBB), az Európai Újjáépítési és Fejlesztési Banktól (EBRD), a Kreditanstalt für Wiederaufban banktól (Kfw), a japán Tengerentúli alaptól (OECF) közvetlen külföldi állami hitelek után, valamint Bős-Nagymaros Vízlépcső átvállalt osztrák hitele után 19,0 milliárd forint kamatot és rendelkezésre tartási jutalékot fizetett külföldre a központi költségvetés.

A fejezet vegyes kiadásai összesen 2,1 milliárd forintot tettek ki.

8. A központi költségvetés belföldi és külföldi adósságának alakulása

A központi költségvetés 1998. évi bruttó adóssága 795,1 milliárd forinttal magasabb az 1997. év véginél (5370,7 milliárd forint), így a központi költségvetés bruttó adóssága 1998. végén 6165,79 milliárd forint volt. Az államadósság nemzetgazdasági súlyát jelző mutató, a GDP-hez mért államadósság 1997-hez hasonlóan 1998-ban is tovább, a GDP 60,2%-ra, csökkent.

A bruttó belföldi kamatozó adósság 582,3 milliárd forinttal nőtt, a költségvetés közvetlen külföldi adóssága kis mértékben, 21,2 milliárd forinttal csökkent. Az 1997-ben az MNB-vel szembeni kamatmentes adósság lecserélésével létrejött új devizaadósság árfolyamveszteséggel korrigált állománya 1998. végén 2137,8 milliárd forintot ért el, ami 234,0 milliárd forinttal haladja meg az 1997. év végén fennállt állományt.

A központi költségvetés bruttó belföldi kamatozó adóssága 3733,9 milliárd forintra nőtt 1998. végéig. Ennek ellenére az előző évihez képest ezen adósságteher GDP-hez viszonyított aránya az 1997-es 37,5%-os szintről 1998 végéig 36,4%-ra csökkent. Az adósságnövekedés a hiányt finanszírozó és adósságmegújító tartozások növekedésének 620,0 milliárd forintos és az egyéb kötelezettségvállalások miatt keletkezett 37,8 milliárd forint adósságcsökkenés következménye. A belföldi kamatozó adósságon belül a kedvezményes kamatozású hitelállomány csökkenésével párhuzamosan megnőtt a piaci kamatozású állampapírok aránya, amely a kincstárjegy-állomány 132,7 milliárd forintos és a hiányt finanszírozó államkötvények 530,1 milliárd forintos növekedésének tulajdonítható.

1998. folyamán a hiányt finanszírozó és adósságmegújító forint-államkötvények 530,1 milliárd forint növekményének nagy hányadát tette ki az a 179,0 milliárd forint névértékű kötvény, amely a Postabank Rt. konszolidációját, illetve a gázközművekkel kapcsolatos önkormányzati igények teljesítésére való felkészülést szolgálta. A tranzakcióra kormánydöntés értelmében 1998. december végén került sor az 1998-as költségvetési törvény módosításával. A Postabanknak átadott 129,0 milliárd forintnyi piaci államkötvény-mennyiségből 50,0 milliárd forint korábban kibocsátott, fix és változó kamatozású államkötvény, 79,0 milliárd forint pedig új kibocsátású, változó kamatozású, nem piaci értékesítésű államkötvény. További 50,0 milliárd forint névértékű, nem piaci értékesítésű államkötvény kibocsátására került sor az ÁPV Rt. részére a gázközművekkel kapcsolatos helyi önkormányzati követelések rendezése céljából.

Az államkötvények állományán belül tovább folytatódott a piaci, 2 és 3 éves, illetve 5 éves fix kamatozású kötvények, a változó kamatozású papírok közül az 5 éves diszkontbázisú és az inflációhoz kötött, változó kamatozású, 7 éves államkötvények értékesítése. Így az év egészében sikerült tovább növelni a hosszabb futamidejű finanszírozási forrást jelentő államkötvények értékesítését. Ezen felül tovább bővült a lakosság részére értékesítendő állampapírok palettája, az év közepétől került bevezetésre a folyamatos értékesítésű, 3 éves futamidejű Kincstári Takarékkötvény.

A hiányt finanszírozó kincstárjegyek nettó kibocsátása 132,7 milliárd forintot tett ki. 1998-ban a hosszabb futamidejű diszkont kincstárjegyek aránya az 1 hónapos futamidejű diszkont kincstárjegyek megszüntetése, illetve a három hónapos lejáratúak állományának stagnálása mellett növekedett. Az év során ugyancsak növekedett a lakosságnak értékesített, szintén hosszabb futamidejű speciális kincstárjegyek aránya.

A nem hiányt finanszírozó forint adósság 1998. folyamán a törlesztések következtében 37,8 milliárd forinttal 923,3 milliárd forintra, a GDP 9%-ra csökkent. Az államkötvény-állomány 13,4 milliárd forintos csökkenése törlesztési oldalról egyrészt a szerződés szerint teljesült 6,4 milliárd forintnyi törlesztés, másrészt a 4,0 milliárd forint értékű, privatizációs bevételből eszközölt visszavásárlásokból, illetve az adósságtörlesztési számlát nem, de adósságműveleteket érintő tételekből adódott.

A költségvetés közvetlen külföldi adóssága 21,2 milliárd forinttal csökkent, és az év végén 294,1 milliárd forintot ért el, ami a GDP arányában mérve 2,9%, szemben 1997. végi 3,8%-os aránnyal. A devizaadósság-csökkenés a 117,1 milliárd forintos törlesztés és a 73,0 milliárd forint hitelfelvétel, valamint az árfolyamváltozásból adódott. A nagymértékű csökkenés oka, hogy a szerződés szerinti törlesztésen felül 1998. márciusában a költségvetés 470,2 millió DEM-t, azaz 55,6 milliárd forintot olyan világbanki hitelek előtörlesztésére fordított, amelyek igénybevétele már lezárult, továbbá 100 millió ECU, azaz 22,9 milliárd forint értékben a devizabetét terhére olyan hiteleket fizetett vissza, amelyek felvétele korábban az ország devizatartalékainak növelését szolgálta és devizabetétként kerültek elhelyezésre. Továbbá júniusban szintén a devizabetét terhére a Világbank felé fennálló ISAL hitelek előtörlesztése valósult meg 28,4 milliárd forint értékben. Az előtörlesztésre egyrészt a Világbanktól korábban felvett hitelek magas árfolyamkockázata, másrészt a magas kamatok miatt került sor.

A központi költségvetés adósságának alakulásában egyik tényező volt az 1998. során a központi költségvetés számlájára befolyt, az előirányzatot meghaladó privatizációs bevételből történő adósságtörlesztés. A privatizációs bevételből az MNB-vel szemben fennálló egyes adósság-elemek részbeni előtörlesztése valósult meg. A portfolió-arányos előtörlesztés során 1,8 milliárd forintnyi 2026/C a korábbi kamatmentes adósság kötvényesítését szolgáló kötvény és a rubelkövetelések megvásárlását fedező 2012/A kötvény 2,2 milliárd forintos törlesztése, illetve az MNB-vel szemben fennálló devizahitel-elem 37 millió USD, azaz 7,8 milliárd forintos törlesztése került valósult meg.

Ezek eredőjeként 1998. végén a teljes költségvetési adósság mintegy kétharmada, 60,5%-a forintban fennálló kamatozó adósság, az új, MNB-vel szemben fennálló kamatozó devizaadósság részaránya 34,7%-ot tesz ki, a fennmaradó 4,8% pedig közvetlen külföldi devizaadósság.

9. A költségvetés egyéb kiadásai és bevételei

9.1. Rendkívüli kiadások

A kormányzati rendkívüli kiadások címén 1998-ban 235,9 milliárd forint került kiutalásra a következő jogcímeken:

- Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 1998. évi központi költségvetési előirányzata 11,9 milliárd forint volt, melyből a folyósítást végző Országos Nyugdíjbiztosítási Főigazgatóság részére a MÁK mintegy 5,5 milliárd forintot utalt ki. Az előirányzattól való lényeges mértékű elmaradásban szerepet játszott az, hogy az életelvesztés miatti egyösszegű kárpótlás kifizetése törvény hiányában nem történt meg. A folyósító szerv adatai szerint a jogosultak részére a tényleges kifizetés a postaköltségekkel együtt 5,6 milliárd forint volt, melyből havonta mintegy 53820 fő részesült átlagosan közel 8600 forintnyi életjáradékban. Az egy főre jutó ellátás összege mintegy 20%-os növekedést mutat az előző évhez képest, míg az ellátotti létszám alig emelkedett.

- A Párizsi Békeszerződésről szóló 1947. évi XVIII. törvény 27. Cikke 2. pontjában foglaltak végrehajtásáról szóló 1997. évi X. törvény alapján fizetett kárpótlási életjáradék 1998. évi központi költségvetési előirányzata 1,5 milliárd forint volt, a folyósítást végző szerv (Országos Nyugdíjbiztosítási Főigazgatóság) részére pedig az év folyamán e célra közel 1,9 milliárd forintot kellett átutalni. A folyósító szerv adatai szerint a jogosultak részére a postaköltségekkel együtt mintegy 1,7 milliárd forintot fizettek ki. Ebből havonta mintegy 16 580 fő részesült átlagosan 8400 forintnyi életjáradékban. A kiadások előző évhez viszonyított jelentős mértékű, több, mint kétszeresére történő növekedésében az ellátásban részesülők létszámának több, mint megnégyszereződése játszott szerepet.

- Az egyházi ingatlanok visszaadására a módosított előirányzat alapján megállapított, 4,0 milliárd forintos összeg csaknem teljes egészében kiutalásra került, amelyet a Kormány és az egyházak közötti megállapodás alapján az egyházi ingatlanok tulajdoni helyzetének rendezésére és kártalanításra fizettek ki.

- Speciális eszközök bérleti díjára előirányzott összeg 49,5%-a, 1,2 milliárd forint kifizetése teljesült.

- Az Észak-kelet Magyarországi Autópálya Fejlesztő és Üzemeltető Rt. részére az M3-as autópálya építésére megállapított 3,5 milliárd forintos összeg teljes egészében kiutalásra került, amely a beruházás megvalósítását szolgálta.

- Az 1155/1998. (XII. 9.) Korm. határozat 5. pontja rendelkezett az állami tulajdonban lévő Magyar Fejlesztési Bank Rt. tőkehelyzetének rendezéséről. E rendelkezés szerint a tulajdonosi jogot gyakorló ÁPV Rt-nek a pénzintézet könyvvizsgálata során megállapított összeggel, de legfeljebb 40,0 milliárd forinttal meg kell emelnie az MFB Rt. tőketartalékát. Tekintettel az ÁPV Rt. 1998. évi bevételei, illetve várható és előírt kötelezettségei mértékére a privatizációs szervezet forrásai nem tették lehetővé a szükséges tőketartalék-emelést, így - ugyancsak az említett Kormányhatározat alapján - a központi költségvetés biztosította a bank tőkehelyzetének rendezéséhez előírt fedezetet. Az 1998. évi költségvetési törvény módosítása során megemelt ÁPV Rt. válságkezelésre szolgáló kiadási keretből a privatizációs szervezet 1998. december végén teljesítette az MFB Rt. felé a kifizetést. A könyvvizsgálat során megállapított tőkehelyzet ismeretében nem került sor a jóváhagyott 40,0 milliárd forint felhasználására, mindössze 37,7 milliárd forint kifizetése valósult meg.

- Az 1155/1998. (XII. 9.) Korm. határozat 1. pontja tartalmazza a Kormány azon megállapítását, amely szerint a Postabank Rt. korábbi gazdálkodásának következtében kialakult helyzet az ország érdekeit, illetve a bankrendszer megbízható működését veszélyezteti, ezért a pénzintézet állami tulajdoni hányadának - a hitelintézetekről és a pénzügyi vállalkozásokról szóló törvényben rögzített 15% fölé történő átmeneti - megemelését hagyták jóvá. Ennek érdekében legfeljebb 760%-os árfolyamon és legfeljebb 152,0 milliárd forint értékű tőkeemelésről rendelkezett a Kormány. Az 1998. évi költségvetési törvény módosítása tartalmazza a tőkeemeléshez szükséges központi költségvetési forrás megteremtését. A Postabank Rt. tőkeemelésére 1998. december végén került sor 760%-os árfolyamon. A bank tőkehelyzetének rendezéséhez 132,0 milliárd forint összegű költségvetési forrás került felhasználásra, amelyet államkötvény formájában kapott meg a Postabank Rt. (a Kormányhatározatban előírt 152 milliárd forint értékű emelés fennmaradó hányadát az ÁPV Rt. biztosította készpénzben.)

- Az 1155/1998. (XII. 9.) Korm. határozat 10. pontja alapján került sor az 1998. évi költségvetési törvény azon módosítására, amely szerint a központi költségvetés 50,0 milliárd forintnyi forrást biztosított az ÁPV Rt. ún. privatizációs tartalékának növelésére. A tartalék megemelése az Alkotmánybíróság 36/1998. (IX. 16.) számú határozatában foglaltak miatt vált szükségessé, mivel ez kimondja, hogy felül kell vizsgálni az önkormányzati közmű-vagyonnal kapcsolatosan hozott korábbi döntést, és a vagyon felmérése után ki kell fizetni a még esedékes járandóságot az önkormányzatok számára. Az önkormányzati igények fedezetére szükséges 50 milliárd forintot - az említett Korm. határozatnak megfelelően - államkötvényben teljesítette a központi költségvetés, amely a jóváhagyás szerint az ÁPV Rt. tartalékába került.

9.2. Vegyes bevételek és kiadások

Az egyéb költségvetési kiadások az előirányzathoz viszonyítva 97%-ban, 6,9 milliárd forintban teljesültek. Ez az összeg a következőkből tevődik össze:

- A felszámolással kapcsolatos - törvényben szabályozott - állami helytállás miatt 793,4 millió forint volt a költségvetés kiadása 1998-ban, 16 felszámolót és 25 felszámolás alatt álló céget érintően. Ez az összeg az előző évit és a tervezettet is meghaladta. A legnagyobb (314,0 millió forint) egyösszegű kifizetés a Mecsekurán Kft-t érintette, ahol is sok dolgozó szenvedett balesetet, az ebből fakadó járadékkövetelések egyösszegű megváltására azonban a cég vagyona nem nyújtott fedezetet. Ugyanez a helyzet a Csepeli Csőgyár Vagyonkezelő Rt-nél, ahol több, mint 74,0 millió forint került kifizetésre a költségvetésből. A felszámolási vagyonba be nem vonható, forgalomképtelen vizek és vízi létesítmények „megváltására” két esetben került sor (a Győri és Beregi Vízgazdálkodási Társulásnál) több, mint 150,0 millió forint összegben.

- Az állami szanálással kapcsolatos feladatokat 1998-ban is a REORG Rt. végezte a pénzügyminiszter 28/1992. (XII. 4.) számú rendelete, valamint a PM és a REORG Rt. közötti Megállapodás alapján. E tevékenység díjazásaként - számla alapján - 28,2 millió forintot utalt át a költségvetés a REORG Rt-nek. A Szanálási Alap terhére vállalt kötelezettségek érvényesítésére nem került sor, így egyéb kiadás nem történt.

- Magán- és egyéb jogi személyek kártérítésére 154,4 millió forintot kellett fizetni jogerős bírói végzés, ítélet, illetőleg peren kívüli egyezséget jóváhagyó okiratok alapján.

- A K-600 kormányzati hírközlési rendszer működtetésére előirányzott 900,0 millió forintból 454,2 millió forintot utalt át a Magyar Államkincstár a MATÁV Rt. és alvállalkozói részére. Az átutalt összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

- A helyi önkormányzatok normatív állami hozzájárulásának elszámolásából eredő fizetési kötelezettség 1345,4 millió forintot, az előirányzat 89,7%-át tette ki. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket.

- Az egyéb vegyes kiadások a Magyar Államkincstár pénzforgalmával kapcsolatosan automatizmusszerűen teljesülnek az érintett szervek (MNB, Magyar Posta, Giro Rt. stb.) intézkedései alapján. Ezzel összefüggésben 623,5 millió forint kiutalása történt meg.

- A személyi jövedelemadó 1%-ának közcélú felhasználásra történő felajánlások eredményeként 2400,0 millió forintot utalt át a MÁK az APEH részére további folyósításra. Ezen pénzösszeg a külön törvényben meghatározott, ún. „civil” szervezetek támogatására szolgált.

- 40,0 millió forint a helyi önkormányzatok nettó finanszírozásával összefüggésben nyújtott kincstári előleg.

- A Várpalota és környéke helyi önkormányzatai japán kölcsönével kapcsolatos ÁFA-befizetési kötelezettség fedezetének visszatérítendő megelőlegezésére 1033,8 millió forint került kifizetésre, amely a nevezett tájegység környezetvédelmi és kommunális fejlesztési programjának megvalósítását szolgálta japán segély alapján.

- Az őstermelői igazolványok kiadásával kapcsolatos költségek fedezetére az előirányzott 110,0 millió forintos összeg teljes egészében kifizetésre került a Magyar Agrárkamara részére.

Az egyéb költségvetési bevételek közel 14,7 milliárd forintot tettek ki 1998-ban, melynek összetevői a következők:

- A szerencsejáték koncessziós díjbevétel 535,4 millió forint volt, amely elmaradt a 744,0 millió forintos előirányzattól.

- Viszont a Várpalota és környéke helyi önkormányzatai Japán kölcsönével kapcsolatos ÁFA-fizetésre megelőlegezett összegekből a tervezettnek majdnem háromszorosa, 1383,6 millió forint került visszatérítésre a központi költségvetésbe.

- Az önkormányzatok 241,6 millió forint kamatot fizettek be a jogtalanul igénybe vett támogatások után.

- Maradványok visszafizetése 579,2 millió forintot tett ki.

- A korábban átutalt összegből a felszámolók - 11 céget érintően - 146,8 millió forintot fizettek vissza a költségvetésnek.

- A kezességvállalási díj bevétel közel 60,0 millió forint volt. A kormányhatározatban előírt kötelezettségének a MÁV Rt., az IKARUS Rt. és az MFB Rt. rendben eleget tett.

- A Szanálási Alap bevétele 1998-ban 2425,4 millió forint volt, amely jóval magasabb a korábbi években szokásosnál. Három mezőgazdasági termelőszövetkezet tartozásának egy részét sikerült behajtani mintegy 25,4 millió forint összegben. A bevétel meghatározó része azonban abból adódott, hogy a Kormány döntése alapján az IKARUS Rt. privatizációjának keretében értékesítésre került a cég kötvénnyé átalakított szanálási hitel tartozása és a kapcsolódó kamatkövetelés. Mindezért a vevő 2,4 milliárd forintot fizetett. (További 600,0 millió forint - az engedményezési szerződés szerint - a 2001-2004. években kerül megfizetésre.) A további feladatok között folyamatban van még 25 szövetkezet hitelezői követelésének rendezése. Valamennyi szervezet felszámolás alatt áll, az ügymenet lezárását általában a földkérdés rendezetlensége akadályozza. A tartozások megfizetésének valószínűsége kicsi. A szanált iparvállalatok közül ötnek a felszámolása van még folyamatban. Ezek közül egynél még érvényesíthető állami kötelezettség is fennáll 92,0 millió forint összegben. A Szanálási Alapot illető tartozások megfizetése készpénzben nem valószínű.

- A különböző vegyes bevételek összege 898,8 millió forint volt.

- A Hungarocamion Rt. visszaforgatott hitele tőketörlesztéséből és kamatából 203,9 millió forintot teljesített.

- Kezesség-visszatérülés címén 2349,6 millió forint bevételt realizált a költségvetés 1998-ban. Ennek mintegy fele - 1,1 milliárd forint - a Postabank részvényeseinek befizetéséből adódott. A viszontgaranciával érintett intézmények befizetése együttesen 571,8 millió forint volt. A fennmaradó összeget az adóhatóság hajtotta be (398,3 millió forint), illetve az ABN-AMRO Bank (279,5 millió forint) fizette vissza a korábban érvényesített kezességekhez kapcsolódóan.

- A Szerencsejáték Rt. korábbi Postabankban lévő részesedéséből 5829,6 millió forintot fizetett be a központi költségvetésbe.

9.3. Kezesség- és viszontgarancia érvényesítés

Az állam által vállalt kezesség és viszontgarancia érvényesítésére az 1998. évi költségvetés 11 770,0 millió forint előirányzatot tartalmazott, öt alcímre bontva. A tényleges kifizetés 7882,7 millió forint volt. Az egyes alcímek teljesítése jelentősen eltért a tervezettől, de túllépés egyiknél sem következett be.

Részleteiben:

 

 XXII. fejezet 18. Cím

 Előirányzat teljesítés

 

 alcímei

 millió forintban

 %-ban

 

 1. Jogszabályi és egyedi

 8 300,0

 7 369,0

 88,7

 

 3. Eximbank Rt.

 1 000,0

 - 

 - 

 

 4. MEHIB Rt.

 770,0

 36,6

 4,7

 

 5. Hitelgarancia Rt.

 1 300,0

 454,7

 34,9

 

 7.Agrárvállalk.Hitelgarancia Alapítvány

 400,0

 22,4

 5,6

a) A jogszabályi és a Kormány által vállalt egyedi kezességekből eredő fizetési kötelezettségekre 7369,0 millió forintot fordított a költségvetés, amely összeg mind az előző évinél, mind a tervezettnél alacsonyabb.

Az 1988 előtt kibocsátott, magánszemélyek által is vásárolható vállalati kötvények tőke- és kamatszelvényei beváltására egy esetben került sor - a költségvetés terhére - 30,0 millió forint összegben. (A korábbi kifizetésekből több mint 69,0 millió forintot sikerült visszafizettetni.)

Az 1993. június 30. előtt elhelyezett pénzintézeti takarékbetétekre még fennálló állami helytállás alapján mindössze 8863,0 forint kifizetés történt, a megszűnt Szil és Vidéke takarékszövetkezet kiváltott betéteire.

Az ún. egyedi kezességvállalások közül hétnél kellett 1998-ban az eredeti kötelezett helyett az államnak fizetnie.

A mindenkori éves költségvetési törvényben meghatározott %-os keret terhére vállalt kezességek közül 36 db szerepelt az év végi nyilvántartásban 205,0 milliárd forint kormányhatározat szerinti és 206,2 milliárd forint szerződés szerinti értékben; 34,2 milliárd forint korábbi (1998 előtti) és 35,2 milliárd forint tárgyévi esedékességgel. A %-os keret felett is vállalhatott a Kormány kezességet (túl a nemzetközi pénzügyi intézmények által nyújtott hiteleken), amelyek közül 3 db szerepelt a nyilvántartásban 105,6 milliárd forint szerződéskori összeggel.

Az előbbi elkötelezettségek nagyságrendjénél azt is figyelembe kell venni, hogy a közölt adatok csak a felvett (felveendő) hitel összegét tartalmazzák, a kezesi szerződések többsége viszont természetszerűleg a hitel járulékos költségeire (kamat, árfolyamváltozás stb.) is kiterjed. Így a kezességérvényesítés összege az alapösszegnél jóval magasabb is lehet.

Az év során a Kormány - az Országgyűlés által a kiadási főösszeg 1%-ában meghatározott - keret terhére 6 db kezességet vállalt. Ezek közül egy (IKARUS Rt.) meghosszabbítás, egy értéknövelés (Nemzeti Kataszteri Program finanszírozása) és négy az új kezesség.

A vállalt összeg 25,6 milliárd forint, amely nem éri el a kormánydöntés szerint lehetséges 28,0 milliárd forintot.

Kereten kívül - a nemzetközi pénzügyi intézetek által nyújtott, illetve a Magyar Fejlesztési Bank által külföldről felvett hiteleket leszámítva - két kezességvállalás történt 1998-ban. Egyfelől a Kormány az 1998. december 31-re előírt 90 napos készletszint eléréséhez szükséges biztonsági kőolaj és kőolajtermék beszerzéséhez felvett hitelek és járulékaik megfizetésére vállalat készfizető kezességet. Másfelől 44,0 milliárd forint névértékű, a Reorg-Apport Rt. által kibocsátandó kötvény tőkeösszegének és kamatainak megfizetésére vállalt készfizető kezességet annak érdekében, hogy a Postabank Rt. által lejegyzett és könyveiben kimutatásra kerülő kötvény ne kerüljön leértékelésre, valamint a kötvény lejáratakor a Postabank Rt. ne szenvedjen veszteséget.

Az 1998. évi 7339,1 millió forintnyi egyedi kezességérvényesítés az alábbi tételekből tevődött össze.

- HUBOR Kft.: 69,3 millió forint. A Kft. nem törlesztette a jogelődje által - a beregszászi kórház építési munkáinak finanszírozására - felvett hitelt, mivel az ukrán fél sem pénzzel, sem áruval nem fizetett. (A hitelt teljes egészében a költségvetés törlesztette közel 259,0 millió forint összegben, az utolsó 96,0 millió forintos részlet az 1999. év elején került átutalásra.)

- Drótáru és Drótkötél Ipari és Kereskedelmi Kft.: 388,2 millió forint. A társaság az egyszer már átütemezett kölcsön visszafizetését a tulajdonosi tőkeemelésre alapozta. Ennek elmaradása, valamint az acélipar világpiaci körülményekhez történő felzárkózásának nehézségei miatt a cég a hitelt lejáratkor nem tudja törleszteni, ezért a hitelező bank a kezességet érvényesítette.

- Pannonhalmi Főapátság: 100,0 millió forint. A Főapátság millecentenáriumi rekonstrukciója érdekében a minimál építési-felújítási program finanszírozására 500,0 millió forint hitelt vett fel azzal a feltételezéssel, hogy a törlesztéshez szükséges összeg 1996. évtől az éves költségvetésben az egyházak támogatása alcímen betervezésre kerül. 1998-ban ez utóbbi elmaradt, így a hitelező bank a kezességet érvényesítette.

- G-MODUS Kft.: 6231,5 millió forint. A Postabank tőkehelyzetének javítása érdekében 1998 előtt került sor a kezességvállalásra. A Kft. a Banktól megvásárolt követelésekért készpénzzel fizetett, de ennek fedezetére a Banktól vett fel hitelt, amelynek második részletét sem tudta törleszteni. Ugyanakkor a Bank tevékenységéért meghatározó felelősséggel bíró - korábbi - tulajdonosok vállalták az esetleges kezességbeváltás miatt keletkező költségvetési terhek megtérítését. (1998-ban 1116,4 millió forint bevételt realizált ily módon a költségvetés.)

- Vetőmag Kereskedőház Rt.: 361,4 millió forint. Az Inter-Európa Bank Rt. és a Pénzügyminisztérium 1994. augusztus 11-én - a Vetőmag Kereskedőház Rt. étkezési búza felvásárlására nyújtott hitelügylete biztosítékaként - kötött kezességvállalási szerződése jogossága és esedékessége körüli vita 1998. október 2-án peren kívüli megegyezéssel zárult. Ennek alapján került sor a fenti összeg kifizetésére. A Kereskedőház Rt. banki jelzálog alól felszabadított ingatlanait a Kincstári Vagyoni Igazgatóság veszi tulajdonába.

- ETNIKUM 2000 Kiadó és Nyomda Kft.: 42,2 millió forint. A hitel kihelyezésére 1997. decemberében került sor a közoktatás tankönyvellátásához szükséges állami kezességvállalás keretében. Nevezett Kiadó azonban azt lejáratkor - likviditási gondjai miatt - törleszteni nem tudta, így a hitelező bank a kezességet érvényesítette.

- Agrárgazdaság: 146,4 millió forint. A kifizetésre a növénytermesztési hitelek után vállalt 70%-os állami kezesség érvényesítése miatt került sor, elsősorban az 1997. évi tavaszi-őszi hitelek visszafizetésének részleges vagy teljes meghiúsulása miatt. A fedezetet képező átlagtermések, illetve árbevételek a tervezett szint alatt realizálódtak, így a különböző üzemméretű vállalkozások fedezethiánya miatt a bankok éltek beváltási jogosultságukkal. (A hitel-igénybevevő vállalakozások korábbi időszakok kezesség-érvényesítéseként keletkező adótartozása miatt a költségvetésbe 125,4 millió forint befizetés történt 1998-ban.)

b) Az Eximbank Rt. számára a költségvetési törvényben rögzített 75,0 milliárd forintos forrásoldali kezességvállalás a bank által kül- és belföldi hitelintézetektől felvehető betétekre, hitelekre és kötvénykibocsátásra terjed ki. A keretet az Eximbank közel 70%-ban használta ki (51,5 milliárd forint).

A költségvetés terhére vállalható 75,0 milliárd forintos garanciakeretet 33,4%-ban használta ki, mivel egyedi kormánydöntés alapján vállalt stratégiai jellegű export-import garancia kiadására (amely a limit mintegy felét jelenti) nem kerül sor.

1998-ban garanciabeváltás nem történt, így az 1,0 milliárd forintos előirányzatból felhasználás nem volt.

A korábbi években beváltott 621,0 millió forint garanciáiból összesen 193,5 millió forint térült meg, amelyből 17,2 millió forint volt az 1998. évi teljesítés. Jutalék e megtérülés után az Eximbankot nem illette meg, így kifizetés ilyen jogcímen nem történt.

c) A MEHIB Rt. 1998-ban a központi költségvetés terhére 185,0 milliárd forint keretösszegig vállalhatott - az ún. nem piacképes biztosítási tevékenységéből származó - kötelezettséget. A biztosítási vállalási állomány 76,4 milliárd forintot tett ki, az alacsony kihasználtság elsősorban a biztosítási ígérvények orosz válság hatására történő visszavonása miatt következett be.

A kárfizetésre 1998-ban a 770,0 millió forint kiadási előirányzat terhére 36,6 millió forint folyósítására került sor, ez az előirányzat nem egészen 5%-át teszi ki. 1999-re húzódott át a IV. negyedévben bekövetkezett orosz relációjú káresemény után 75,6 millió forint összegű kárfizetés pénzügyi teljesítése.

A nem piacképes kockázatokra kármegtérülés címén - a jogelődöktől átvett kárkintlévőségi állományból - 1998-ban Mozambikból és Iránból 436,2 millió forint folyt be (ebből 6,2 millió forint 1997-ről áthúzódó teljesítés). A megtérülések után a MEHIB Rt. részére 11,0 millió forint behajtási jutalék került folyósításra.

d) A Hitelgarancia Részvénytársaság a kis- és középvállalkozások fejlődésének elősegítése érdekében 1998-ban 49,0 milliárd forint hitelhez kapcsolódóan 27,0 milliárd forint összegű kezességet vállalt. Ennek eredményeképpen az év végén a fennálló összes garancia-állomány meghaladta a 42,0 milliárd forintot.

Az 1998-ban vállalt kezességeken belül a legjelentősebb arányt a mezőgazdaság (ezen belül a tőkepótló hitelkonstrukció), az élelmiszeripar, a kereskedelem és a szolgáltatás képviseli. A kezességvállalások jellemzően a kisebb méretű gazdálkodókat segítik, az átlagos kezesség nagysága 18,0 millió forint.

A kezességállomány minősége - a dinamikus emelkedése ellenére - nem romlott, a Részvénytársaság kötelezettségeinek közel 80%-a „problémamentes”, illetve „külön figyelendő” kategóriába tartozik, míg a „rossz” minősítésű kezességek aránya mindössze 2,6%. A Részvénytársaság 5 éves működése során a beváltott garanciák aránya 3% alatti.

1998. évben 39 vállalkozás estében összesen 650,0 millió forint összegű kezesség érvényesítésére (beváltására) került sor, amelyhez a költségvetés viszontgarancia jogcímen az előirányzatnál jelentősen kisebb összeget, 454,7 millió forint kifizetést teljesített.

A beváltott garanciák esetében a megtérülés az eddigi tapasztalatok alapján kedvező, átlagosan 44%-os. Az 1998-ban behajtott összegek után a Részvénytársaság a költségvetésbe 97,4 millió forintot fizetett be.

e) Az éven túli lejáratú agrár forgóeszközhitelek készfizető kezességvállalója az Agrárgazdasági hitelgarancia alapítvány 1998. évben két ízben teljesített kifizetést hitelszerződés felmondása okán, tekintettel a hiteladós gazdálkodásának színvonal- romlására, illetve valótlan adatközlésre. A 70%-os állami viszontgarancia nagyságrendje 22,4 millió forintot tett ki, melyből a költségvetés 21,0 millió forint megtérülést könyvelhetett el.

f) A Magyar Fejlesztési Bank Rt. által felvett külföldi hitelekhez és kötvénykibocsátásaihoz nyújtható állami garanciavállalás állományának felső határa 80,0 milliárd forint volt 1998-ban. Állami kezességvállalással biztosított kötvénykibocsátásra nem került sor. A külföldről felvett hitelekhez kapcsolódó kezességek 1998. XII. 31-ei állománya 32,1 milliárd forint. Az 1998-ra jóváhagyott 80,0 milliárd forintos keret kihasználtsága 40%-os volt.

III. Törvényekben előírt beszámolási és tájékoztatási kötelezettségek

1. A költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatait érintően az 1998. évi költségvetési törvényben meghatározott előirányzatok módosításával és átcsoportosításával összefüggésben - az Országgyűlés és a Kormány jogkörében - a következő döntések születtek:

Az Országgyűlés jogkörében:

- legfontosabb, az előirányzatokat érintő módosítás az 1999. évi költségvetéséről szóló 1998. évi XC. törvényben történt. Ez csak a kiadás főösszegét érintette 4,0 milliárd forint összegben;

- a módosított előirányzat egyrészt a szervezett bűnözés elleni küzdelem technikai-pénzügyi megalapozására pótlólag biztosított 2,4 milliárd forint növekményt, másrészt a MÁV Rt. modernizációs program állami szerepvállalásához kapcsolódó 1,6 milliárd forintos többletet tartalmazza.

A Kormány jogkörében:

- évközben megközelítőleg 40,0 milliárd forint átcsoportosítás történt. Ebből 14,0 milliárd forintot az általános tartalékra, 1,8 milliárd forint a létszámcsökkentéssel kapcsolatos céltartalék terhére történt. További jelentős átcsoportosítások a Honvédelmi Minisztérium és a belügyminisztériumi fejezetben az orosz haditechnikai szállítások 1998. évi pénzügyi elszámolása keretében orosz államadósság rendezésével összefüggésben, valamint az euro-atlanti integrációs folyamattal összefüggésben valósultak meg.

Ezekről részletesebb kifejtés a központi költségvetési szervek gazdálkodásának értékelésénél, illetve a tartalék előirányzatok felhasználásával kapcsolatos pontokban található.

A további előirányzat-átcsoportosítások felügyeleti, illetve intézményi hatáskörben történtek. A felügyeleti hatáskörű előirányzat-módosítások nagyságrendje 80,0 milliárdnyi, amíg az intézményi hatáskörű előirányzat-módosítások nagyságrendje 140,0 milliárd forintnyi.

A központi költségvetési szervek az 1998. évben összességében 258,0 milliárd forintot csoportosítottak át. Ebből 145,0 milliárd forint a bevétel túlteljesülés, 70,0 milliárd forint a maradvány átcsoportosítás, 43,0 milliárd forint pedig az állami támogatási előirányzat módosításával összefüggő teljesítés következménye.

A központi előirányzatok körében a Postabank és Takarékpénztár tőkeemelése címén 182,0 milliárd forintos, kiadási, az általános forgalmi adó esetében pedig 4,4 milliárd forintos országgyűlési hatáskörű előirányzat-módosítás történt. Kormány hatáskörben a 14,0 milliárd forintos általános tartalék, az 1,8 milliárdos létszámcsökkentéssel kapcsolatos céltartalék, a 3,5 milliárd forintos mezőgazdasági beruházás és az 50,0 millió forint nyugdíj emelés miatti előirányzat módosítás mellett, 23,4 milliárd forintos összegben történt átcsoportosítás az önkormányzatok címzett és céltartalék maradványainak felhasználása kapcsán. Szintén az önkormányzati támogatások között fejezeti hatáskörben a költségvetési törvény 45. § (6) bekezdésének felhatalmazása alapján 462,0 millió forintos átcsoportosítást hajtott végre a belügyminiszter.

2. A tartalék előirányzatok felhasználása

2.1. A költségvetés általános tartalékának felhasználása

A Magyar Köztársaság 1998. évi költségvetésében a központi költségvetés általános tartalékának előirányzatát 14 200,0 millió forintban állapította meg az Országgyűlés.

A Kormány az év folyamán összesen 13 957,9 millió forint átcsoportosításáról hozott döntést. Ebből az I. félévben 4402,9 millió forint átcsoportosításáról döntött, amely az I. félévre az államháztartási törvényben előírt 40%-os felhasználási lehetőségnél 9%-kal kevesebb. A II. félévben 9555,0 millió forint átcsoportosításáról született döntés.

A központi költségvetés általános tartaléka felhasználásának teljes körű részletezése az általános indokolás táblázatai között található meg.

Az általános tartalék felhasználása az alábbi főbb jogcímeken történt:

 

 

 

 

 

 A felhasználás jogcíme

 Az átcsoportosított előirányzat összege

 Az átcsoportosított összeg a felhasznált előirányzat %-ában

 

 1. Rendőrségnél személyi és dologi működési feltételek javítására

 2 800,0

 20,1

 

 2. Helyi önkormányzatok és országgyűlési választásokkal összefüggő kiadásokra

 2 744,0

 19,7

 

 3. Belvízkárt szenvedett termelők kártérítésére (FVM)

 1 500,0

 10,8

 

 4. Szociális és egészségügyi dolgozók pótlékaira, ügyviteli díjára, létszámfejlesztésére

 1 500,0

 10,8

 

 5. Árvízvédelmi kiadásokra (KHVM)

 1 150,0

 8,2

 

 6. Szociális kiadásokra

 900,0

 6,4

 

 7. OKKH és területi szerveinek megszüntetésével kapcsolatos dologi többletekre a Központi Kárrendezési Iroda működtetésére

 615,4

 4,4

 

 8. MEH-nél a kancellária szervezetének kiépítésével kapcsolatos többletkiadásra

 450,0

 3,2

 

 9. A Nemzetbiztonsági Szakszolgálat 1027/1998. (III. 13.) Korm. határozatból eredő többletfeladataira és dologi többletkiadásokra

 380,0

 2,7

 

 10. Kormányváltásból eredő személyi változások miatt személyi és kapcsolódó juttatások

 350,0

 2,5

 

 11. Az 1998. évi XXXVI. törvény 4. §-a végrehajtásának többletkiadásai, valamint e törvény alapján létrejött új minisztérium feladataira

 265,6

 1,9

 

 12. Egyéb

 1302,9

 9,3

 

 Összesen:

 13 957,9

 100,0

Az átcsoportosított előirányzatok között a legnagyobb tételt a Rendőrségnél a személyi és dologi működési feltételek javítását célzó 2800,0 millió forint támogatás (20,1%) tette ki. Ezt követték a helyi önkormányzati választásokkal összefüggő támogatások (19,7%).

További kiemelkedő nagyságrendet képviseltek az árvízvédelmi kiadásokkal, illetve a belvízkárt szenvedett termelők kártérítésével kapcsolatos támogatások (19,0%).

A 2015/1998. (I. 30.) Korm. határozat alapján 1500,0 millió forintot (10,8%) fordítottak a szociális és egészségügyi dolgozók pótlékára, ügyeleti díjára és létszámfejlesztésére.

A felhasznált előirányzat 6,4%-a (900,0 millió forint) szociális célokat (szociálisan rászorulók lakáshiteleinek, lakbértartozásainak és közműtartozásainak rendezése, állami gondozásból kikerülő fiatalok életkezdési támogatása, Energia Alapítvány támogatása) szolgált.

Az OKKH és területi szerveinek megszüntetésével kapcsolatos dologi kiadásokra, illetve a Központi Kárrendezési Iroda működtetésére 615,4 millió forintot (4,4%) csoportosítottak át.

A Miniszterelnöki Hivatalnál a kancellária szervezetének kiépítésével kapcsolatos többletkiadásokra 450,0 millió forintot (3,2%) biztosítottak. A kormányváltásból eredő személyi változások miatti személyi és egyéb kapcsolódó juttatásokra pedig összesen 350,0 millió forintot (2,5%) csoportosítottak át.

Az egyéb feladatok között meg kell említeni az Információs Hivatal működési többletét (200,0 millió forint), a hivatásos önkormányzati tűzoltóságok technikai fejlesztéséhez szükséges kiadásokat (200 millió forint), az Országos Cigány Információs és Művelődési Központ létrehozását és működtetését (180,0 millió forint). Jelentősebb nagyságrendet képviselt még az iraki ENSZ-misszióban történő részvétel támogatása is (120,9 millió forint), de például jóváhagyásra kerültek sportcélokra és az állami és nemzeti ünnepek előkészítésére is kisebb összegű támogatások.

2.2. A céltartalékok felhasználása

Azonos a 4.4. pontban írottakkal.

3. A Kormány kezességvállalásai 1998-ban

Az 1997. évi CXLVI. törvény 33. §-ának (1) bekezdésében szabályozott keret terhére vállalt kezességek:

1. 1032/1998. (III. 27.) Korm. határozat az IKARUS Járműgyártó Rt. tárgyalásos úton történő privatizációjáról

A Kormány az 1997. évi CXLVI. törvény 33. §-ának (1) bekezdésében kapott felhatalmazás alapján az ABN-Amro Bank Rt. IKARUS Rt. felé fennálló költségvetési kezességvállalással biztosított követelésének rendezése érdekében az IKARUS Rt. részére 2,25 milliárd forint értékhatárig további 4 éves futamidőre a készfizető kezességet meghosszabbítja.

Egyetért azzal, hogy a készfizető kezességvállalást a pénzügyminiszter a privatizációt finanszírozó bankkonzorcium részére kiadja.

2. 1058/1998. (V. 8.) Korm. határozat a közoktatás tankönyvellátásához 1998. évben szükséges állami kezességvállalásról

A Kormány a közoktatás megfelelő időben történő tankönyvellátásához az 1998. naptári évben szükséges, kereskedelmi kamatú, legfeljebb összesen 1364,0 millió forint összegű hitel és annak járulékai visszafizetésére készfizető állami kezességet vállal.

3. 2144/1998. (V. 20.) Korm. határozat az 1998. évi őszi gabonavetési hitelekhez biztosított állami kezességvállalásról

A Kormány az 1998. évi őszi vetésekhez felvett hitelek 70%-ra, 8,7 milliárd forint összeghatárig kezességet vállal.

4. 1087/1998. (VI. 16) Korm. határozat a Nemzeti Kataszteri Program finanszírozásához szükséges állami Kezességvállalásról

A Kormány készfizető kezességet vállal a versenytárgyaláson nyertes Magyar Külkereskedelmi Bank Rt-től felveendő 6,6 milliárd forint hitelnek (beleértve annak kötvényesített állományát) és járulékainak megfizetésére.

5. 1156/1998. (XII. 9.) Korm. határozat a konzervipar finanszírozási problémáinak enyhítéséről, a konzervgyárak hitelezésének elősegítéséről

A Kormány hozzájárul ahhoz, hogy a konzervipar orosz exporttal összefüggő finanszírozási problémáinak enyhítése érdekében az érintett konzervipari társaságok 7,0 milliárd forint nagyságrendű hitelt vehessenek igénybe.

A Kormány ezen hitel 50%-ára 3,5 milliárd forint összegben, állami kezességet vállalt.

6. 1169/1998. (XII. 30.) Korm. határozat az 1999. évi tavaszi gabonavetési hitelekhez biztosított állami kezességvállalásról

A Kormány az agrárgazdasági célok 1998. évi költségvetési támogatásáról szóló 109/1997. (XII. 30.) FM rendelet 5. §-ában előírtaknak megfelelő - az 1999. évi tavaszi vetésekhez felvett - hitelek 70%-ára, 8,0 milliárd forint összeghatárig, kezességet vállalt.

Az 1997. évi CXLVI. törvény 33. §-ának (2) bekezdése alapján - a megállapított mérték felett - vállalt kezességek:

1049/1998. (IV. 8.) Korm. határozat az energiahordozók beszerzéséhez kapcsolódó állami kezességvállalásról

A Kormány készfizető kezességet vállal az 1998. december 31-re előírt 90 napos készletszint eléréséhez szükséges 500 kt. kőolaj-egyenértéknek megfelelő biztonsági kőolaj és kőolajtermék (benzin, gázolaj) beszerzéséhez maximum 18,0 milliárd forint összegben felveendő hitelekért, valamint a hitel járulékaiért a hitel lejáratáig.

A Kormány tudomásul veszi, hogy az 1997. december 31-re előírt 70 napos készletszint eléréséhez felvett hitel (amelyek állománya 1997. december 31-én 29,1 milliárd forint) megújításával a kezességvállalás is automatikusan meghosszabbodik.

Az 1997. évi CXLVI. törvény 34. §-ának a) pontja alapján vállalt kezességek:

1. 1021/1998. (II. 25.) Korm. határozat a vasúti rekonstrukciós program finanszírozásának céljaira történő kölcsönfelvételhez kapcsolódó dokumentumok elfogadásáról

A Kormány a Magyar Köztársaság nevében garanciát vállalt az Európai Újjáépítési és Fejlesztési Bank által a MÁV Rt. részére nyújtandó 40 millió ECU összegű, a járműrekonstrukciós program finanszírozására szolgáló kölcsön és járulékainak MÁV Rt. általi visszafizetésére

2. 1036/1998. (III. 27.) Korm. határozat a fővárosi Dél-Buda-Rákospalota metróvonal első - Etele tér - Baross tér közötti - szakasza megvalósításához szükséges hitelfelvételről és az állami garanciavállalásról

A Kormány garanciát vállal az Európai Beruházási Bank által nyújtandó 50 millió ECU kölcsön és járulékainak BKV Rt. részéről történő visszafizetésére, de ezt az 1147/1998. (XI. 23.) Korm. határozat hatályon kívül helyezte.

Az 1997. évi CXLVI. törvény 34. §-ának b) pontja alapján vállalt kezességek (MFB):

1. 1063/1998. (V. 20.) Korm. határozat az Európai Beruházási Bankkal megkötött Pénzügyi Szektor Globális Kölcsön finanszírozási szerződés részeként a Magyar Fejlesztési Bank Rt. hiteléhez kapcsolódó állami garancia nyújtásáról.

A Kormány garanciát vállal az Európai Beruházási Bank által nyújtandó 10 millió ECU kölcsön és járulékainak az Magyar Fejlesztési Bank Rt. részéről történő visszafizetésére.

2. 1064/1998. (V. 20.) Korm. határozat az Északi Beruházási Bank (NIB) által a Magyar Fejlesztési Bank Rt. részére nyújtandó hitelhez kapcsolódó állami garanciavállalásról

A Kormány garanciát vállal a NIB által nyújtandó 50 millió USD kölcsön és járulékainak MFB Rt. részéről történő visszafizetésére.

Az 1997. évi CXLVI. törvény 34/A. §-ának (1) bekezdése alapján - a megállapított mérték felett - vállalt kezességek:

1165/1998. (XII. 29.) Korm. határozat a Reorg-Apport Rt. által kibocsátandó kötvények tőkeösszegének és kamatainak megfizetéséhez nyújtott állami kezességvállalásról.

A Kormány 44,0 milliárd forint névértékű, Reorg-Apport Rt. által kibocsátandó kötvény tőkeösszegének és kamatainak megfizetésére készfizető kezességet vállalt annak érdekében, hogy a Postabank Rt. által lejegyzett és a könyveiben kimutatásra kerülő kötvény ne kerüljön leértékelésre, valamint a kötvény lejáratakor a Postabank Rt. ne szenvedjen veszteséget.

4. A költségvetésen kívül kezelt bevételek és kiadások, a számlák forgalma, állományának változása

4.1. A központi költségvetés letéti számlái

10032000-01501308 Egyéb pénzügyi lebonyolítások, letéti számla

E központi letéti számla olyan pénzeszközök elszámolására szolgál, amelyek törvény vagy kormánydöntés alapján ideiglenes vagy végleges jelleggel a központi költségvetésen kívül kezelendők.

1998-ban már csak ez az egy letéti számlája volt a központi költségvetésnek.

A számla nyitóegyenlege 1998. január 1-jén 110,0 ezer forint volt.

Év közben 153,0 ezer forint bevétel elszámolása történt meg a megszűnt társadalmi szervezetek vagyonértékesítéséből származó bevétel címen. A számláról kiadás nem volt, így az év végi záró állomány 263,0 ezer forint.

Tekintettel a kis összegű befizetésekre, közérdekű célra történő felhasználásuk az 1999. évben befolyt összegekkel együtt fog megtörténni.

IV. Felhatalmazások

1. A költségvetési és a pótköltségvetési törvényben kapott felhatalmazások teljesítése

Felhatalmazások

A Költségvetési Törvény 4. §-a az 1998. évre jóváhagyott hiány, és a törvényben meghatározott, esedékes törlesztések finanszírozására hatalmazta fel a pénzügyminisztert. Az 1998. évi költségvetési finanszírozási felhatalmazások a korábbi éveknél rugalmasabb, az aktuális állampapír-piaci viszonyokat figyelembe vevő kibocsátási politikát tettek lehetővé.

A privatizációs bevételek nélkül számított, 540,2 milliárd forintos költségvetési hiány mellett a társadalombiztosítási alapok forgóalap-igénybevételének 88,9 milliárd forintos növekedése és a törlesztések jelentették a költségvetés bruttó finanszírozási igényét. A szerződések szerint 66,6 milliárd forint hitel-, 279,9 milliárd forint kötvény- és 50,0 milliárd forint külföldi hiteltörlesztés valósult meg. Ezen felül rendkívüli törlesztésként 16,7 milliárd forint hitel, 4,1 milliárd forint államkötvény, 8,8 milliárd forint belföldi devizahitel és 67,1 milliárd forint külföldi hiteltörlesztésre, illetőleg visszavásárlására került sor. A rendkívüli hitel- és kötvény-előtörlesztések egy része a jegybank törvény 19. § (6) bekezdésében és a költségvetési törvény 6. § (2) bekezdésében rögzített felhatalmazások alapján a privatizációs bevétel felhasználásával valósult meg.

Az 1998. évre jóváhagyott költségvetési hiány finanszírozása céljából a pénzügyminiszter 392,3 milliárd forint értékű államkötvényt értékesített, 131,1 milliárd forinttal növelte a kincstárjegyek állományát és 16,8 milliárd forint értékben külföldi hitelt vett fel. Az összes államkötvény értékesítésen belül a pénzügyminiszter a Postabank és Takarékpénztár Rt. tőkeemelése és az ÁPV Rt. tartalékának a gázközművekkel kapcsolatos önkormányzati igények fedezetét biztosító feltöltése miatt 179,0 milliárd forint névértékű államkötvényt bocsátott ki, illetve adott át.

A törlesztések finanszírozására 397,3 milliárd forint értékű államkötvény értékesítése történt meg, 12,0 milliárd forint értékű privatizációs bevétel került felhasználásra, valamint 51,3 milliárd forint értékben valósult meg az MNB-nél elhelyezett devizabetét felhasználása. Emellett 56,2 milliárd forint értékű külföldi devizahitel felvételére is sor került, amelynek a 23,7 milliárd forint összegű devizabetétként elhelyezett hányadán felüli része is a törlesztések finanszírozását szolgálta. Ezen felül közel 1,0 milliárd forint értékben az egzisztencia-hitelek folyósításához, illetve 0,3 milliárd forint értékben a pénzbevonási nyereséghez kapcsolódó, törlesztés történt külső forrásból. Ez utóbbi törlesztésekről a jegybanktörvény 19. § (6) bekezdése rendelkezik, miszerint az MNB által az állami vagyon értékesítéséhez nyújtott hitelekből származó privatizációs bevételt az MNB-vel szemben fennálló államadósság törlesztésére kell fordítani, továbbá a jegybanktörvény 21. §-ában foglalt felhatalmazás alapján a pénzbevonási nyereséget szintén az államadósság törlesztésére kell fordítani.

1998-ban az év második felében jelentős mértékben csökkent a Kincstári Egységes Számla egyenlege, ami az év augusztusától tartó nagymértékű nemzetközi tőkepiaci válság következtében jelentősen szűkülő belföldi kereslet következménye volt. Emiatt a KESZ folyamatos likviditása és a Társadalombiztosítási Alapokból teljesített kiadások állami garanciája megteremtése céljából felépített magas KESZ szint részben leépült, amelynek következtében 1998. folyamán 1,6 milliárd forint értékben növekedett a kincstárjegyeknek a KESZ likviditásának biztosítására kibocsátott állománya.

A fenti felhatalmazások alapján a bruttó államkötvény-kibocsátás 789,6 milliárdot tett ki, amely 17 államkötvény-sorozat kibocsátását jelentette, és összesen 132,7 milliárd forinttal nőtt a kincstárjegyek állománya.

A kincstárjegyek 132,7 milliárd forint állományváltozása döntően a lakossági kincstárjegyek állománynövekedésének köszönhető. A kincstári takarékjegyek állománya 73,7 milliárd forinttal, a kamatozó kincstárjegyek állománya 31,4 milliárd forinttal, a diszkont kincstárjegyek állománya 28,6 milliárd forinttal nőtt 1998-ban.

A Költségvetési Törvény 6. §-a (2) bekezdésének alapján az 1998-ban a költségvetésbe befolyt 12,0 milliárd forint összegű privatizációs bevételből az MNB elnöke és a pénzügyminiszter közötti megállapodás alapján a következő adósságtörlesztésre került sor: 7,8 milliárd forint MNB-vel szembeni, 1997-ben felvett devizahitel rendkívüli, részleges előtörlesztését szolgálta, 1,8 milliárd forint a nulla kamatozású adósság piaci kamatozású, kötvényesített állományát csökkentette, valamint egyéb, az MNB-nél lévő kedvezményes kamatozású rubelkövetelések megvásárlását fedező kötvény 2,2 milliárd forint összegű törlesztését szolgálta. A költségvetési évben nem került felhasználásra 170,0 millió forint rendkívüli privatizációs bevétel, ami a KESZ állományát növelte.

2. A zárszámadási törvényben kért és kapott felhatalmazások teljesítése

A Magyar Köztársaság 1996. évi költségvetésének végrehajtásáról szóló 1997. évi CXI. 25. §-a alapján a költségvetés 1998. januárjában átvállalta a MÁV Rt. hiteleiből keletkezett adósságot, összesen 16,3 milliárd forint összegben.

-----STARTING---POINT---RESZLETES---

RÉSZLETES INDOKOlÁS

Az 1-2. §-hoz

A törvény első szakaszai a központi költségvetés 1998. évi kiadásainak és bevételeinek főösszegét, valamint többletét rögzítik. A törvény mellékletei a költségvetési törvénnyel összehasonlíthatóan az előirányzatok teljesítését részletezik.

A 3. §-hoz

A törvény 3. §-ának (1) bekezdése tartalmazza a központi költségvetés bel- és külföldi adósságállományából 1998-ban a szerződés szerinti esedékességnek megfelelően teljesített hiteltörlesztések, illetve államkötvény-visszavásárlások összegét. A szakasz (2) bekezdése a központi költségvetés bel- és külföldi adósságállományából az adósságtörlesztési számla terhére lejárat előtt teljesített előtörlesztések, rendkívüli visszafizetések összegét rögzíti. A szakasz (3) bekezdésében szereplő külföldi hitel törlesztésére ugyancsak lejárat előtt került sor, ennek forrása azonban az MNB-nél elhelyezett devizabetét volt. A szakasz (4) bekezdése tartalmazza a költségvetési évben befolyt privatizációs bevételekből megvalósuló adósságtörlesztéseket. A törlesztések módjáról a törvény rendelkezéseinek megfelelően a pénzügyminiszter és a jegybank elnöke állapodott meg, amelynek értelmében a befolyt privatizációs bevételekből az MNB-vel szemben fennálló adósság portfolió-arányosan (az adósság összetételének arányában) került csökkentésre. A szakasz (5) bekezdése az 1998-ban keletkezett pénzbevonási nyereség felhasználásának - ami szintén az MNB-vel szemben fennálló adósság portfolió- arányos törlesztését jelentette - részletezését tartalmazza. Az 1998. évben teljesített hiteltörlesztések és államkötvény-visszavásárlások összegét az (1)-(5) bekezdések együttesen adják meg.

A 4. §-hoz

A törvény 4. §-ának (1) bekezdése tartalmazza a megállapított központi költségvetési hiány finanszírozásához kibocsátott állampapírok és felvett hitelek mennyiségét. A szakasz (2) bekezdése tartalmazza a teljes hiányból a Postabank és Takarékpénztár Rt. tőkeemelése és az ÁPV Rt. tartalékának a gázközművekkel kapcsolatos önkormányzati követelések kielégítésének fedezetét biztosító megemelése miatti kiadások finanszírozására a pénzügyminiszter által kibocsátott és zárt körben átadott államkötvények mennyiségét.

Az 5. §-hoz

E szakasz alapján az 1998-ban teljesített - szerződés szerinti esedékességnek megfelelő, illetve lejárat előtti - visszafizetések finanszírozására a Költségvetési törvény 4. §-a (1) bekezdésének felhatalmazása alapján a pénzügyminiszter államkötvényeket bocsátott ki, és növelte az 1 évnél rövidebb lejáratú kincstárjegyek állományát.

A 6. §-hoz

A szakasz (1) bekezdése alapján a Kincstári Egységes Számla likviditásának kezelése során a pénzügyminiszter növelte az egy évnél rövidebb lejáratú kincstárjegyek állományát. A szakasz (2) bekezdése tartalmazza a költségvetési évben befolyt és fel nem használt privatizációs bevételek felhasználásának módját. A szakasz (3) bekezdése szerint a pénzügyminiszter egy, az év folyamán felvett devizahitelt (EF-SAL) azonos feltételek mellett devizabetétként helyezett el a Magyar Nemzeti Banknál.

A 7. §-hoz

A pénzügyminiszter a Magyar Köztársaság 1996. évi költségvetésének végrehajtásáról szóló törvény értelmében 1998. január 1-jei hatállyal átvállalta a törvényben megjelölt MÁV hiteleket.

A 8-12. §-hoz

A törvény tartalmazza a helyi önkormányzatok normatív állami hozzájárulása, központosított támogatások, valamint a cél- címzett támogatások elszámolásának eredményeit, az ezzel kapcsolatos központi költségvetési kötelezettségeket, valamint az önkormányzati visszafizetési és kamatfizetési kötelezettségeket.

Az Állami Számvevőszék megállapításai e törvény keretében emelkednek jogerőre. A helyi önkormányzatok által követendő eljárás rendjét szintén a törvény határozza meg.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott központi költségvetési támogatások előirányzatait és azok teljesülését.

A törvény tartalmazza az önkormányzatok 1998. évi címzett- és céltámogatások, és a területi kiegyenlítést szolgáló fejlesztési támogatás, valamint a céljellegű decentralizált támogatás maradványainak összegét.

A törvény rendelkezik az 1998. december 31-én fennálló, kincstári előlegként rendelkezésre bocsátott nettó finanszírozással összefüggő önkormányzati tartozások elszámolásáról.

A törvény megjeleníti a helyi önkormányzatok 1997. évi zárszámadási kötelezettségeinek teljesítését is.

Tájékoztatásul itt jelennek meg az adósságrendezési eljárásban érintett önkormányzatoknak az 1995. évi köztartozások rendezésére kapott állami támogatás visszafizetési kötelezettségének összege, mely a helyi önkormányzatok adósságrendezéséről szóló 1996. évi XXV. törvény szabályai szerint kerül rendezésre.

A 15. §-hoz

A Magyar Államkincstár által kezelt, az államháztartáson kívüli belföldi adósokkal szemben 1997. december 31-én fennálló tőkekövetelés 51 137,5 millió forintról - az év során 8609,7 millió forinttal csökkenve - 1998. december végén 42 527,8 millió forint.

A követelésállomány csökkenésének több mint 98%-át a törlesztések eredményezték, a további - kismértékű - változás felszámolásokhoz kapcsolódik.

Az adósok 1998. évi befizetéseinek eredményeként a követelésállomány összesen 8466,1 millió forinttal csökkent, amelyből 366,1 millió forint a korábbi állami kölcsönök törlesztéséből, 8100 millió forint az állami alapjuttatások fix járadékaként folyt be.

Felszámolásokhoz kapcsolódóan állománycsökkenést okozott, hogy - a 3530/1992. számú Kormányhatározatnak megfelelően - a Veszprémi Szénbányák felszámolása keretében Bakonyi Erőmű Rt. részvényt vett át a Magyar Állam nevében eljáró Magyar Államkincstár azonos összegű tőkekövetelése fejében. Ugyancsak felszámolás keretében bírói végzés alapján ingatlan és egyéb vagyontárgyak átvételére is sor került. E tranzakciók együttesen 37,9 millió forinttal csökkentették a követelések mértékét. Az év során lezárt 14 felszámolási eljárásból 11 zárult - összesen 129,5 millió forint - veszteség elszámolásával.

Állománynövelő hatása volt ugyanakkor a Lemezgyártól - korábban, bírói végzés alapján kapott - Központi Váltó és Hitelbank kötvények 23,8 millió forintnyi lejárt, beváltott és a központi költségvetés részére átutalt részének.

Az állomány nagyságát nem érintő bevétele is származott 1998. évben a központi költségvetésnek a 67,5 millió forintnyi mozgó járadékból, továbbá a 161,8 millió forint értékű szerződéses és késedelmi kamatok átutalásából.

A 16. § (1)-(2) bekezdéséhez

A költségvetési törvény módosítása során az állami vagyon utáni részesedésekből, valamint az adóskonszolidációs követelések értékesítéséből származó, az ÁPV Rt. részére előírt befizetési kötelezettség 6000 millió forintra csökkent. Ezen előirányzat teljesítésének az ÁPV Rt. a következőképpen tett eleget: 5073 millió forint értékben átutalta a központi költségvetés számára a hozzárendelt vagyonával kapcsolatos kapott osztalékokat, 219 millió forintot tett ki az adóskonszolidációs követelésekből származó bevétel, valamint 708 millió forint összegben használta fel a hozzárendelt vagyon hasznosításából befolyt bevételt.

A 16. § (3)-(4) bekezdéséhez

Az 1998. évi költségvetési törvény módosítása során megváltoztatásra került az ÁPV Rt. által az állami vagyon utáni részesedésekből és az adóskonszolidációs követelések értékesítéséből a költségvetésbe befizetendő előirányzat mértéke, amely azonban csak a törvény 11. számú mellékletében jelent meg. A teljes körűség és a jelenlegi ellentmondás feloldása miatt szükséges az ugyancsak ezen előirányzatot tartalmazó 6. § (3) bekezdés és a központi költségvetés bevételeit tartalmazó 2. számú melléklet módosítása is.

Ugyancsak ellentmondás áll fenn a törvény ugyanezen szakaszának (5) bekezdés c) pontja és a (13) bekezdése között. Ugyanis az előbbi - a módosítás során - az egyes társaságoknál a privatizációval összefüggésben kialakult válsághelyzetek rendezésére szolgáló előirányzat mértékét emelte meg, tekintettel az MFB Rt. tőketartalékának növelésére. Az erre forrást biztosító rendelkezés viszont más kifizetési jogcímet nevez meg, így mindenképpen szükséges az összhang megteremtése. A szakasz (2) bekezdése a válsághelyet rendezése jogcímet jelöli meg az MFB Rt. felé történt kifizetés alapjaként.

A 17-18. §-hoz

A Magyar Köztársaság 1998. évi költségvetéséről szóló 1997. évi CXLVI. törvény 28. §-a alapján a társadalombiztosítás pénzügyi alapjai által a Kincstári Egységes Számláról igénybe vett hitel után fizetett kamat elismerésére, valamint a társadalombiztosítási szervek által folyósított de nem a társadalombiztosítás pénzügyi alapjait terhelő pénzbeli ellátások fedezetének elszámolására a törvény szerint kerül sor.

A 19-20. §-hoz

Az államháztartásról szóló 1992. évi XXXVIII. törvény 8/A. §-a, valamint a társadalombiztosítás pénzügyi alapjairól és azok 1993. évi költségvetéséről szóló 1992. évi LXXXIV. törvény 2. §-ának (4) bekezdése előírja, hogy a költségvetés végrehajtásáról szóló beszámoláskor rendelkezni kell a hiány végleges rendezéséről.

A 21. §-hoz

A japán Overseas Economic Cooperation Funk (OECF) pénzalap által az Államnak nyújtott hosszú lejáratú hitelből Várpalota és térsége környezetvédelmi rehabilitációs programjának végrehajtására az 1998. évben 2 617 300 691 Ft került igénybevételre. A kiadások költségvetési előirányzata - az 1999. évi új finanszírozási rendben - tévedésből a Belügyminisztérium fejezethez került beépítésre.

A munkálatok zömét az 1998. évben végezték el. Az 1999. évre már csak a munkálatok miatt megbontott bekötőutak rendbe hozása húzódhat át.

Az 1998. évi új előirányzási és finanszírozási rendhez való igazodás 12 szervet átfogó szerződési rendszerének megfelelő átalakítására fordítandó idő a műszaki és pénzügyi feladatok folyamatos végzését esetleg megakadályozta volna. A felhasznált hitel forintellenértékét, vagyis 2 617 300 691 Ft-ot a Magyar Államkincstár elszámolásaiban a XLI. Államadósság költségvetési elszámolásai fejezetnél függő tételként mutatta ki.

A teljesített kiadás és a költségvetési előirányzat ugyanazon fejezetnél kerül kimutatásra.

A 22. §-hoz

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-ának (3) bekezdése szerint a helyi önkormányzati intézmények egyes közcélú feladataira számított tényleges támogatás, valamint az egyházi intézmények rendelkezésére bocsátott normatív állami hozzájárulás és kiegészítő támogatás együttes összege közötti eltérésének a rendezését szolgálja a paragrafus az 1999. évi költségvetési törvény keretében.

A törvény 6. §-ának (5) bekezdése előírja, hogy az egyházi intézményfenntartókat közcélú tevékenységük után megillető kiegészítő támogatásnál az önkormányzati tényleges adatok ismeretében mutatkozó eltérést az éves költségvetés végrehajtásáról szóló törvényben kell rendezni. A törvényhely a rendelkezés módjáról és mértékéről rendelkezik.

A 23. §-hoz

Az (1), (4), (7) bekezdések alapján az 1999. évi költségvetési törvényben az osztalékokkal összefüggő bevételi előirányzat teljesítésére jogalapot szükséges biztosítani, ezért ez a szakasz jóváhagyja, hogy az ÁPV Rt. a hozzárendelt vagyonnal kapcsolatos más bevételeiből fedezze az előirányzat teljesítéséhez esetlegesen hiányzó összegét. Ugyanakkor az 1999. évi I. félévi teljesítési adatok indokolttá teszik az általános forgalmi adó bevételek ezzel azonos nagyságú csökkentését. Ezekkel összefüggésben módosítani szükséges az 1. számú melléklet osztalékbevételekről és általános forgalmi adóról rendelkező előirányzatát, valamint az ÁPV Rt. kiadásait tartalmazó 11. számú melléklet vonatkozó pontjait. Emellett a gázközművek miatti térítési igény fedezetét jelentő államkötvények kamatozása megváltozott a tervezés időszakához képest, ami igényli az 1. és 11. számú melléklet vonatkozó kiadási-bevételi előirányzatainak (5)-(7) bekezdések szerinti módosítását. Felmerültek az ÁPV Rt. számára további várható kiadások is, amelyek szintén indokolttá tették a 11. számú melléklet módosítását. Új jogcímmel egészül ki továbbá az ÁPV Rt. kiadásainak köre, amely a HM ingatlanok megvásárlásával kapcsolatos kormánydöntés végrehajtását biztosítja.

A (2) bekezdés biztosítja a médiatámogatási előirányzatok automatikusan teljesülővé tételével, hogy azok a médiatörvény előírása szerint folyósíthatóak legyenek.

Az (1), (3) és (7) bekezdések az 1999. évi költségvetési törvény 6. §-a (3) és 43. §-a (2) bekezdésében foglalt rendelkezéseket bővítik ki. Ennek kapcsán a javasolt rendelkezések hivatottak megoldani az 1999. évi agrárköltségvetés támogatási forrásainak feszültségét, amely egyrészt az előző és a tárgyévi piaci zavarok elhárítását szolgáló intézkedések hatása, másrészt az 1999. évi ár- és belvíz katasztrófahelyzet miatti pénzügyi igényekből adódik. A törvény az FVM pénzügyi gondjainak és feladatainak megoldására a vidékfejlesztési célfeladatok rendelkezésére álló forrásainak fejezeten belüli átcsoportosítással, valamint 1999. évi privatizációs forrásból teremti meg a szükséges piacra jutási támogatásokat. A (13) és (14) bekezdésben felhatalmazást kap az ÁPV Rt., hogy a Magyar Televízió ingatlanainak részletfizetéssel történő megvásárlására 6 milliárd forintot fordítson, továbbá kivásárolja a TB. Alapok tulajdonában lévő Richter részvénycsomagot.

A (3) bekezdésben javasolt rendelkezés lehetővé teszi, hogy az M1/M15 autópálya tulajdonosi változásával összefüggésben az átstrukturált hitelek adósságszolgálatának átvállalásához a forrás megteremtődjön. Erre szolgál az átcsoportosítandó 4 milliárd forint.

A (2) bekezdés c) pontja a hatályos törvényhez képest változást nem tartalmaz, az jogszabály-szerkesztési szempontok miatt került a c) pontba.

A 24. §-hoz

E paragrafus (1) bekezdése tartalmazza a törvény hatályba lépésének időpontját. A (2) bekezdés szerinti, az 1997. évi költségvetési törvény 53. §-ának hatályon kívül helyezésére azért van szükség, mert a légvédelem fejlesztésével kapcsolatos tárgyalások során az eredetileg tervezettől jelentősen eltérő fizetési eljárás valósult meg. Emiatt nem volt szükség sem a költségvetési előirányzatok Kormány általi utólagos megemelésére, sem a Kormányzati Ellenőrzési Iroda elszámolás szabályosságára vonatkozó ellenőrzési tevékenységére. Tekintettel arra, hogy ezekre a későbbiekben sem lesz szükség, indokolt a törvényhely hatályon kívül helyezése. Az 1998. évi költségvetési törvény 6. §-a (13) bekezdését szintén hatályon kívül kell helyezni.

A 25. §-hoz

A Haldex Rt.-nek az Állami Fejlesztési Intézet felé fennálló 185,7 millió forintos járadékfizetési kötelezettsége mellett a nem teljesítésből késedelmi-kamat fizetési kötelezettsége (1999. március 31-én 25,2 millió forint) is fennáll. A Részvénytársaság árbevételei nem elegendőek a járadékfizetési kötelezettség teljesítésére és esetleges felszámolás esetén vagyona a fizetési kötelezettség teljesítésére nem nyújt fedezetet. A magyar-lengyel kapcsolatokra, illetőleg azok további fenntartására is tekintettel a tartozások elengedése indokolt.

A társaság jogelődei által kapott vagyoni juttatások fejében járulékfizetési kötelezettséget vállalt 1988. évtől kezdődően. Az időközben megváltozott szabályozás és energiaárak miatt azonban fizetési kötelezettségének nem tud eleget tenni, az esetleges felszámolási eljárás folytán a tartozás megtérülése nem várható. Az Rt. tulajdonosi szerkezetében a Kincstári Vagyoni Igazgatóság 18%-ot képvisel.

A Beregszászi Kórház építésének befejezéséhez a Kormány 3172/1994. számú határozata alapján az MKB Rt. állami kezességvállalás mellett nyújtott 1 millió USD hitelt a beruházás pénzügyi bonyolítását végző magyar cégnek, a HUBOR Kereskedelmi és Tanácsadó Kft. jogelődjének. Az 1 millió USD összegű beruházás elvégzésének elismeréséről magyar-ukrán kétoldalú jegyzőkönyv készült 1996. március 14-én. Az ukrán fél a hitel visszafizetésének 1998 december 31-i végső határidejéig - garanciális vállalása ellenére - a törlesztést sem készpénzben, sem áruban általános gazdasági helyzetére hivatkozva meg sem kezdte, így a hitelfelvevő magyar cég a banknak nem tudott törleszteni. Az MKB Rt. a végső törlesztési határidő lejárta után beváltotta az állami kezességet, melynek összege a hitellel kapcsolatos költségekkel együtt 261 603 646 forint.

A 26. §-hoz

A költségvetés átvállalja a MÁV Rt. felsorolt hiteleit, összesen 35,8 milliárd forint értékben.