2016. évi CIV. törvény indokolása

a központi hivatalok felülvizsgálatával és a járási (fővárosi kerületi) hivatalok megerősítésével összefüggő egyes törvények módosításáról, valamint egyes költségvetési szervek feladatainak átadásáról

-----STARTING---POINT---ALTALANOS--- 

Magyarország Alaptörvénye XXIV. cikke szerint mindenkinek joga van ahhoz, hogy ügyeit a hatóságok részrehajlás nélkül, tisztességes módon és ésszerű határidőn belül intézzék. Ennek megvalósítása és biztosítása a Kormánynak, mint a közigazgatás legfőbb szervének a felelőssége [Magyarország Alaptörvénye 15. cikk (2) bekezdés]. Ehhez szükséges, hogy az egyes szakmai feladatokat az állampolgárokhoz minél közelebb lévő hatóságok lássák el és a feladatok ellátásában egy professzionális, felkészült és elhivatott tisztviselői kar működjön közre.

A Kormány az Alaptörvény ezen cikkének érvényesítése és az állampolgárokhoz közeli és egyben költséghatékonyan működő, szolgáltató állam megteremtése érdekében fogadta el 2015. decemberében a központi hivatalok és a költségvetési szervi formában működő központi minisztériumi háttérintézmények felülvizsgálatáról szóló 1958/2015. (XII. 23.) Korm. határozatot, a járási (fővárosi kerületi) hivatalok megerősítéséről szóló 1959/2015. (XII. 23.) Korm. határozatot, valamint az ehhez szükséges hatáskör-racionalizálásról, továbbá a felülvizsgálat eredményeként a központi hivatalok és a költségvetési szervi formában működő minisztériumi háttérintézmények felülvizsgálatával kapcsolatos intézkedésekről szóló 1312/2016. (VI. 13.) Korm. határozatot, pontosan meghatározva az egyes átalakításra kerülő központi hivatalokat és költségvetési szerveket.

A törvény szervesen kapcsolódik a 2015 februárjában elfogadott Közigazgatás- és Közszolgáltatás-fejlesztési Stratégia 2014-2020 címet viselő stratégiához, a stratégiában meghatározott, a központi irányító szervek átszervezését érintő irányokkal. Ennek kiemelkedő eleme a középirányító szervek szervezetrendszerének felülvizsgálata, amellyel kapcsolatban a stratégia megfogalmazza, hogy „a törvényesen és átláthatóan működő állam kialakítása érdekében szükséges a központi hivatalok, továbbá - a területi államigazgatási szervek és más területi feladatokat ellátó intézmények kivételével - a költségvetési szerv formában működő minisztériumi háttérintézmények feladatainak, szervezetének, működésének és költségvetésének a felülvizsgálata”.

-----STARTING---POINT---RESZLETES---

Az 1. §-hoz

Az Oktatáskutató és Fejlesztő Intézet (a továbbiakban: OFI) megszűnik és jogutódja az Eszterházy Károly Egyetem. Az ágazati köznevelési tartalom- és tankönyvfejlesztési és ellátási tevékenységének irányításával kapcsolatos OFI feladatok az Emberi Erőforrások Minisztériumához kerülnek. Az OFI által kiadott tankönyvek sokszorosítási, e tankönyvekkel kapcsolatos készletraktározási és kereskedelmi feladatait a Könyvtárellátó Közhasznú Nonprofit Korlátolt Felelősségű Társaság látja el.

A 2. §-hoz

A nemzetközi magánjogról szóló törvényerejű rendelet módosításával általános köznévi megnevezés kerül bevezetésre, így a Kormány - szervezetalakítási szabadságát gyakorolva - rendeletben jelöli ki az „anyakönyvi szervet” arra, hogy a honlapján közzétegye azon államok körét, amelyek joga szerint nincs helye igazolás kiállításának a házasságkötési akadályok alól.

A 3. §-hoz

Az államigazgatási szervezet-rendszer átalakítására, a hatáskörök racionalizálására, illetve az eljárások egyszerűsítésére tekintettel, egyes elsőfokú eljárásokban a közúti közlekedésről szóló törvényben kizárásra kerül a fellebbezés lehetősége, ugyanakkor több esetben - a Ket. általános rendelkezésével ellentétben - törvény biztosítja a fellebbezés lehetőségét a kormányhivatal, mint közlekedési hatóság döntésével szemben.

Az országos illetékességgel eljáró fővárosi és megyei kormányhivatal által első fokon meghozott közlekedési hatósági döntéssel szemben fellebbezésnek van helye, továbbá a közlekedési hatóság által hozott közúti és telephelyi ellenőrzéssel összefüggő elsőfokú döntéssel szemben szintén fellebbezésnek van helye.

Az állami tulajdonban lévő országos közutak vagyonkezelői feladatait a Közlekedésfejlesztési Koordinációs Központ helyett a Magyar Közút Nonprofit Zártkörűen Működő Részvénytársaság fogja ellátni, így szükséges a törvény vonatkozó rendelkezéseinek módosítása, a vagyonkezelésében lévő vagyonelemek átadásával és az ingatlan-vagyon tekintetében a jogváltozás ingatlan-nyilvántartási bejegyzésével kapcsolatos rendelkezések megalkotása.

A 4. §-hoz

A fővárosi és megyei kormányhivatalok által ellátott feladatok számának növekedésével egyre nehezebbé válik az eljárásokhoz tartozó befizetések beazonosítása. Az illetékekről szóló törvény hatályos rendelkezése az előzetes befizetésnél nem követeli meg a befizető nevének és lakcímének közlését sem (a járási hivatal és kormányablak kivételt képez az általános szabály alól, de a lakcím különböző írásmódja miatt még így sem alkalmas a befizetés adott ügyhöz kapcsolásához). A téves (pl. az előírtnál magasabb összegű vagy az adott ügyhöz egyértelműen nem rendelhető) befizetések miatt is előnyös, ha az ügyfél az eljárás megindítását megelőző átutalás közleményében - a részletes szabályokat tartalmazó kormányrendeletben - egységesen meghatározott adatokat tünteti fel, így a téves összegű befizetések kockázata is csökken. A szervezeti átalakításokkal, illetve hatáskörváltozásokkal összefüggő elnevezés-módosításokat tartalmazza.

Az 5. §-hoz

Az Országos Egészségbiztosítási Pénztár (a továbbiakban: OEP) megszűnésére tekintettel szükséges a helyi adókról szóló törvényben az OEP helyett az „egészségbiztosítási feladatokat ellátó szerv” általános köznévi megnevezést szerepeltetni.

A 6. §-hoz

A foglalkoztatás elősegítéséről és a munkanélküliek ellátásáról szóló törvény (a továbbiakban: Flt.) módosításával a méltányossági eljárásokról szóló döntési jogkört - a hatáskörök racionalizálásával összhangban - az elsőfokú állami foglalkoztatási szerv vezetőjéhez utalja. A módosítás egyúttal a foglalkoztatást elősegítő támogatással, hatósági bejelentéssel és nyilvántartással, valamint rendbírság kiszabásával kapcsolatban első fokon mérlegelési jogkörben hozott közigazgatási határozatokkal szemben korlátozott körben biztosított bírósági jogorvoslat helyett - változatlan feltételek esetén - fellebbezési lehetőséget biztosít.

Az Flt. további módosításai a Türr István Képző és Kutató Intézet (a továbbiakban: Intézet) - mint állami felnőttképzési intézmény - kormánydöntés alapján történő megszűnéséből eredő módosításokat tartalmazza. A társadalmi felzárkózásért felelős miniszter az állami Intézet működtetésére vonatkozóan - annak megszűnése miatt - nem állapíthat meg rendeletben szabályokat, továbbá a képzési keretből történő képzésekre vonatkozóan a foglalkoztatáspolitikáért felelős miniszter vele egyetértésben nem adhat ki rendeletet, így e felhatalmazó rendelkezés a továbbiakban szükségtelen.

A 7. §-hoz

Az egészségügyi hatósági és igazgatási tevékenységről szóló törvény módosításával kizárásra kerül a büntetés-végrehajtási szervek tevékenységének közegészségügyi ellenőrzése során hozott hatósági döntések elleni fellebbezés lehetősége.

A Ket. e törvénnyel módosított 100. § (1) bekezdés e) pontja kimondja, hogy törvény eltérő rendelkezése hiányában, ha az elsőfokú döntést központi államigazgatási szerv vagy a fővárosi és megyei kormányhivatal vezetője hozta, nincs helye fellebbezésnek. A központi hivatalok felülvizsgálatával és a hatósági feladatkörök ellátásának racionalizálásával együtt szükséges a felsorolt ügyekben továbbra is a fellebbezés biztosítása, ennek törvényben történő rögzítése. A fentiekben felsorolt eljárások egészségügyi szempontból is összetett, komplex eljárások, a döntés meghozatala számos tényező mérlegelésén alapul.

A 8. §-hoz

Az Igazságügyi Hivatal Igazságügyi Minisztériumba történő beolvadását követően a vagyoni kárpótlási eljárásokkal kapcsolatos igazgatási és közigazgatási hatósági ügyekben kárpótlási hatóságként Budapest Főváros Kormányhivatala jár el. Ezzel egyidejűleg a kétfokozatú eljárás megszűnik, így a kárpótlási hatóság döntése ellen közvetlenül bírósághoz lehet fordulni. A kárpótlási ügyek speciális jellegére tekintettel - az általános eljárási szabályok alkalmazása mellett - hat hónapos ügyintézési határidő kerül meghatározásra.

A 9. §-hoz

A mérésügyről szóló törvény módosításával a mérésügyi hatóság által országos illetékességgel hozott elsőfokú hatósági döntések elleni fellebbezési lehetőség kizárására kerül sor.

A 10. §-hoz

A szövetkezetekről szóló 1992. évi I. törvény hatálybalépéséről és az átmeneti szabályokról szóló 1992. évi II. törvény módosításával - az Igazságügyi Hivatal Igazságügyi Minisztériumba történő beolvadására tekintettel - a korábbi minisztériumi fellebbezés helyett bírósági jogorvoslatra lesz lehetőség a kárpótlási hatóság határozata ellen.

A 11. §-hoz

A nyugdíjbiztosítási igazgatást érintő szervezeti átalakítások miatt szükséges a központi nyugdíjbiztosítási szerv köznévi megnevezés használata. Tekintettel arra, hogy a személyi kárpótlási eljárások 2017. január 1-jét követően e tekintetben már nem térnek el a vagyoni kárpótlási eljárásoktól, ezért az eltérést szabályozó rendelkezés hatályon kívül helyezése indokolt.

A 12. §-hoz

A közalkalmazottak jogállásáról szóló törvény 25/A. §-a tartalmazza a munkáltató személyének megváltozása esetén alkalmazandó rendelkezéseket. Az államigazgatás szervezeti átalakítása kapcsán abban az esetben is munkaviszony létesül az új munkáltatóval, ha a munkáltató más, az államháztartásról szóló törvény szerint alapításra jogosult szerv által alapított, annak közvetett vagy közvetlen, de legalább többségi befolyása alatt álló gazdasági társaság utódszervezet vagy alapítvány. Figyelemmel arra, hogy a munkáltató személyében bekövetkező változás esetében a foglalkoztatási jogviszony nem szűnik meg, így szükséges a végkielégítés-fizetési kötelezettségre vonatkozó rendelkezések módosítása.

Az Igazságügyi Szakértői és Kutató Intézeteket érintő szervezeti átalakulásra tekintettel az ott foglalkoztatott közalkalmazottak igazságügyi alkalmazottakká válnak. A módosítás az átalakulással kapcsolatos szabályozásnak az igazságügyi szolgálati jogviszonyra történő kiterjesztése miatt szükséges.

A 13. §-hoz

A nemzeti gondozásról szóló törvény módosításával - tekintettel a kárpótlási hatóság méltányossági jogkörben hozott döntése elleni fellebbezés lehetőségének a megszűnésére - kijelölésre kerül az eljáró bíróság.

A 14. §-hoz

A központi hivatalok és minisztériumi háttérintézmények racionalizálása keretében a Közigazgatási és Elektronikus Közszolgáltatások Központi Hivatala (a továbbiakban: KEKKH) megszűnik, hatósági feladatait a fővárosi és megyei kormányhivatalok veszik át, az országos nyilvántartások vezetése minisztériumi szintre kerül. A Kormány felhatalmazást kap, hogy rendeletben jelölje ki a kiegészítő módosító rendelkezésben meghatározott - elsősorban állami nyilvántartásokkal összefüggő - feladatok tekintetében az eljáró kormányhivatalt (kijelölt kormányhivatal). A jelenlegi „központi szerv” hatáskörébe utalt feladatok tekintetében részben a kijelölt kormányhivatal, részben a „nyilvántartást kezelő szerv” (minisztérium) fog eljárni. A Magyarországon élő magyar állampolgár esetében a hazai anyakönyvezés végzésére kijelölt anyakönyvi szerv vezeti át a nyilvántartáson az anyakönyvben rögzített személyes és lakóhely adatait.

A 15. §-hoz

Az egészségbiztosítási és a nyugdíjbiztosítási területeket érintő szervezeti változásokra tekintettel a Nyugdíjbiztosítási Alap és az Egészségbiztosítási Alap működtetésével összefüggő rendelkezések módosítása szükséges. Az alapok kezelésével kapcsolatos kérdésekben a döntési jogkör a központi nyugdíjbiztosítási szervhez, illetve az egészségbiztosításért felelős miniszterhez, mint a vonatkozó pénzügyi alapok kezelőjéhez kerül. Az OEP megszűnésére tekintettel módosítani szükséges mindazon jogszabályhelyeket, ahol az OEP nevesítve van.

A 16. §-hoz

A földrendező és a földkiadó bizottságról szóló törvény módosításával a járási hivatalok megnevezés helyett a feladat ellátásért felelős szervek köznévi elnevezésére kerül sor, továbbá felhatalmazást kap a Kormány a törvényben immáron köznévi megnevezéssel szereplő ingatlanügyi hatóság kijelölésére.

A 17. §-hoz

A szociális igazgatásról és szociális ellátásokról szóló törvény módosításával a törvény valamennyi rendelkezése a fővárosi és megyei kormányhivataloknak a területi integrációt követő szervezetéhez kerül igazításra. A módosítás szociális hatáskört gyakorló szervként határozza meg a fővárosi és megyei kormányhivatalt, illetve a járási (fővárosi kerületi) hivatalt, valamint egyes feladatok tekintetében a kormányrendeletben kijelölt szervet. A jogszabályi koherencia biztosítása és a jogértelmezés elősegítése érdekében a törvény több helyen pontosításra kerül. A hatásköri és eljárási racionalizálással összefüggésben kizárásra kerül a működést engedélyező szerv döntése elleni fellebbezés.

A 18. §-hoz

2017. január 1-jével a Nemzeti Kulturális Alap Igazgatósága beolvad az emberi erőforrások minisztere irányítása alá tartozó, központi hivatalként működő központi költségvetési szervbe, az Emberi Erőforrás Támogatáskezelőbe, ezért módosítani szükséges a Nemzeti Kulturális Alapról szóló 1993. évi XXIII. törvényben az Alap kezelő szervét. A Nemzeti Kulturális Alap Igazgatósága a kezelő szervbe történő beolvadással megszűnik, ennek törvényi rögzítése mellett szükséges a jogutódlással és a kezelt vagyon átadásával, továbbá az ingatlanvagyon ingatlan-nyilvántartásba történő bejegyzésével összefüggő rendelkezések megalkotása.

A 19. §-hoz

Az államigazgatás szervezetrendszerének átalakításával összefüggésben szükséges a statisztikáról szóló törvényben a köznévi szervi megnevezések pontosítása A közigazgatási bírság kiszabásával összefüggő - a fővárosi és megyei kormányhivatal által meghozott - döntésekkel szemben indokolt a - Ket.-nek a fővárosi és megyei kormányhivatalokra vonatkozó általános rendelkezésével szemben - fellebbezés biztosítása.

A 20. §-hoz

Az államigazgatás szervezetrendszerének átalakításához kapcsolódóan indokolt a hatáskörrel rendelkező szervek törvényi szintű kijelölése helyett általános szervi (köznévi) megnevezések alkalmazása. Az elsőfokú bányászati hatósági műszaki-biztonsági, munkavédelmi, építésügyi hatósági, építésfelügyeleti, bányászati tevékenység engedélyezésével és felügyeletével kapcsolatos, piacfelügyeleti és földtani hatáskörben, valamint a bányafelügyeleti hatáskörbe tartozó feladatok többségében - a bányafelügyeletként eljáró fővárosi és megyei kormányhivatal által - meghozott döntésekkel szemben indokolt a - Ket.-nek a fővárosi és megyei kormányhivatalokra vonatkozó általános rendelkezésével szemben - fellebbezés biztosítása.

A 21. §-hoz

Az államigazgatási szervezet-rendszer átalakítására és az adminisztratív terhek csökkentésére, továbbá a másodfokú eljárások alacsony számára tekintettel indokolt az állampolgársági ügyekben eljáró szerv döntésével szemben a fellebbezés kizárása.

A 22. §-hoz

Az államigazgatási szervezetrendszer átalakításával összefüggésben, a másodfokú eljárások alacsony ügyszámára tekintettel a munkavédelmi hatóság által hozott elsőfokú döntéssel szemben kizárásra kerül a fellebbezés lehetősége. A munkavédelmi hatóság ellenőrzési tevékenységének végzését megalapozó ellenőrzési irányelv közzététele a foglalkoztatáspolitikáért felelős miniszter feladata lesz.

A 23. §-hoz

A nyugdíjbiztosítási igazgatást érintő szervezeti átalakítások miatt szükséges a „központi nyugdíjbiztosítási szerv” köznévi megnevezés használata, ez a módosítás az Önkéntes Kölcsönös Biztosító Pénztárakról szóló törvényben is átvezetésre kerül.

A 24. §-hoz

Az Igazságügyi Hivatalnak az Igazságügyi Minisztériumba történő beolvadásával az önálló bírósági végrehajtók ellenőrzése és szakmai felügyelete a Magyar Bírósági Végrehajtói Karhoz (a továbbiakban: Kar) kerül. A végrehajtókkal, végrehajtó-helyettesekkel és végrehajtójelöltekkel kapcsolatos panaszügyek intézésének felügyelete az Igazságügyi Minisztériumhoz kerül. A Karhoz érkező általános költségátalány összegéből a hatályos szabályozás szerint Kart és az Igazságügyi Hivatalt egyaránt 50-50% illeti meg. A módosítás következtében a Kar az Igazságügyi Hivatalt megillető 50%-ot a jövőben az Igazságügyi Minisztérium részére utalja át. A módosítás ezen felül néhány gyakorlati jogalkalmazási kérdésre kíván - elsősorban szövegpontosító jellegű - megoldást nyújtani.

A 25. §-hoz

A Bérgarancia Alapról szóló törvény módosításával kizárásra kerül az állami foglalkoztatási szerv által hozott elsőfokú döntéssel szemben a fellebbezés.

A 26. §-hoz

A Hermann Ottó Intézet 2017. január 1-jével megszűnik, feladatait, így a környezetbarát vagy környezetkímélő termékek minősítő-tanúsító rendszerének működtetését, továbbá egyes környezetvédelmi igazgatási feladatokat a magyar állam kizárólagos tulajdonában álló Herman Ottó Intézet Nonprofit Korlátolt Felelősségű Társaság látja el.

A 27. §-hoz

A Nemzeti Földalapkezelő Szervezet (a továbbiakban: NFA) helyett a vízgazdálkodásról szóló törvényben általános szervi elnevezés - „Nemzeti Földalap kezelésére kijelölt szerv” - kerül megjelölésre.

A 28. §-hoz

A közokiratokról, a közlevéltárakról és a magánlevéltári anyagok védelméről szóló törvényben a hatályon kívül helyezésre kerül a megszűnő Igazságügyi Hivatalra utaló rendelkezés.

A 29. §-hoz

A légiközlekedési törvény módosítását az állami közlekedésbiztonsági szerv 2017. január 1-jei megalakulása, és a kizárólag állami légijárművekkel bekövetkező légiközlekedési balesetek kivizsgálásának a honvédelmi tárcához való integrációja indokolja. Mindezek során változnak az eljárási szabályok is, tekintettel arra, hogy a katonai légügyi hatóság is jogosult a közigazgatási hatósági eljárás és szolgáltatás általános szabályairól szóló 2004. évi CXL. törvény 58. §-ában meghatározott módon szakértőt rendelni, és az állami légiközlekedés számos területére az általános légiközlekedéstől eltérő szabályozás vonatkozik, így indokolt egy, a katonai légügyi hatóság által vezetett nyilvántartást létrehozni és fenntartani.

A 30. §-hoz

A személyazonosító jel helyébe lépő azonosítási módokról és az azonosító kódok használatáról szóló törvényben módosításra kerülnek a központi hivatalok felülvizsgálatával, illetve a járási (fővárosi kerületi) hivatalok megerősítésével összefüggő feladat- és hatásköri változások által érintett, szervi megnevezéseket tartalmazó rendelkezések.

A 31. §-hoz

A katonai és rendvédelmi felsőoktatási intézmények vezetőinek, oktatóinak és hallgatóinak jogállásáról szóló törvényben a Bevándorlási és Állampolgársági Hivatal szervi megnevezés helyett általános köznévi megnevezés kerül bevezetésre.

A 32. §-hoz

A munkaügyi ellenőrzésről szóló törvényben kizárásra kerül munkaügyi hatóság által hozott elsőfokú döntéssel szemben a fellebbezés lehetősége.

A 33. §-hoz

A lakástakarékpénztárakról szóló törvény a fővárosi és megyei kormányhivatal szervi megnevezés helyett a „lakáscélú állami támogatások ügyében eljáró szerv” általános köznévi megnevezés kerül bevezetésre. Ezáltal a hatáskörök racionalizálásával összefüggő szervezeti változásoknak nem lesz törvényi akadálya. A módosítás megszünteti továbbá a visszakövetelt állami támogatással kapcsolatos fizetési könnyítésről hozott döntés elleni kifogást, tekintettel arra, hogy annak benyújtására az elmúlt években nem került sor.

A 34. §-hoz

A Párizsi Békeszerződésről szóló törvény módosítása a nyugdíjbiztosítási igazgatást érintő szervezeti átalakítások miatt szükséges, ennek keretében a „központi nyugdíjbiztosítási szerv” köznévi megnevezés bevezetésére kerül sor.

A 35. §-hoz

Az Igazságügyi Hivatal Igazságügyi Minisztériumba történő beolvadásával a kétfokozatú közigazgatási eljárás megszűnik, a kárpótlási hatóság valamennyi döntése ellen közvetlenül bírósághoz lehet fordulni. Tekintettel arra, hogy a személyi kárpótlási eljárások 2017. január 1-jét követően e tekintetben nem térnek már el a vagyoni kárpótlási eljárásoktól, ezért az erre vonatkozó rendelkezés hatályon kívül helyezése indokolt.

A 36. §-hoz

Az államigazgatási szervezetrendszer átalakításához kapcsolódóan indokolt törvényi szinten a köznévi megnevezések használata. A hatáskörtelepítésre a Kormány jogosult rendeleti formában. Gyermekjóléti és gyermekvédelmi szolgáltató tevékenységet nyújtó intézmény (szolgáltató) működését engedélyező szerv döntése ellen kizárásra kerül a fellebbezés lehetősége. A gyermekvédelmi képviselőket a központi hivatalok megszüntetésére tekintettel a minisztérium fogja foglalkoztatni.

A 37. §-hoz

Az igazságügyi alkalmazottak szolgálati jogviszonyáról szóló törvény módosítása szükséges, tekintettel arra, hogy az Igazságügyi Szakértői és Kutató Intézetek (a továbbiakban: ISZKI) összeolvad a Bűnügyi Szakértői és Kutatóintézettel (a továbbiakban: BSZKI) és a Belügyminisztérium fejezetben új költségvetési szerv kerül létrehozásra. Az új költségvetési szerv feletti irányítási jogokat az igazságügyi miniszter és a belügyminiszter közösen gyakorolja. A módosítás értelmében az intézmény vezetőjét a belügyminiszter az igazságügyért felelős miniszter javaslatának figyelembevételével, az igazságügyi helyettesét az igazságügyi miniszter a rendészetért felelős miniszter javaslatának figyelembevételével nevezi ki.

Módosításra kerül a képesítési követelmények meghatározására vonatkozó szabályozás: általánosságban az egyéb igazságügyi szerv esetében a képesítési követelményeket a rendészetért felelős miniszter határozza meg azzal, hogy az igazságügyi szakértő és a szakértőjelölt esetében az igazságügyért felelős miniszter egyetértése is szükséges.

Az igazságügyi alkalmazottak szolgálati jogviszonyáról szóló törvény hatálya úgy került megfogalmazásra, hogy igazságügyi alkalmazottak lesznek a jelenleg BSZKI-nál dolgozó közalkalmazottak is. Így a létrejövő új szervnél igazságügyi alkalmazottak és hivatásos állományú személyek kerülnek majd foglalkoztatásra. A törvény átmeneti rendelkezése biztosítja azt is, hogy az új szervben foglalkoztatott személyeket (igazságügyi alkalmazottakat, volt közalkalmazottakat) megillető egyes illetményelemek együttes összege ne legyen kevesebb annál, mint amennyi az őket korábban foglalkoztató szervnél (BSZKI, ISZKI) volt.

A módosítás a munkáltatói jogkört úgy szabályozza, hogy a létrejövő szakértői intézet vezetője és igazságügyi helyettese felett a kiemelt munkáltatói jogkört a miniszter gyakorolja (belügyminiszter, igazságügyi miniszter - egymás javaslatainak figyelembe vételével). Az egyéb általános munkáltatói jogok gyakorlására kijelölt személyt kormányrendeleti szinten szükséges majd szabályozni.

A jelenleg hatályos szabályozás értelmében fegyelmi eljárás esetén vizsgálóbiztosként, és a fegyelmi tanács elnökeként csak az eljárás alá vontnál magasabb beosztású személy jelölhető ki. A módosítás folytán az egyéb igazságügyi szerv vonatkozásában azonos beosztású személy is kijelölhető.

Az igazságügyi szolgálati időbe beszámítható időtartamokat érintő módosítás folytán az igazságügyi szakértő, szakértőjelölt és felsőfokú végzettségű tisztviselő esetén már nem csak a szakirányú végzettségnek megfelelő munkakörben eltöltött időt, hanem minden korábbi munkaviszonyban, kormánytisztviselői, köztisztviselői, állami tisztviselői, közszolgálati ügykezelői, kormányzati ügykezelői, közalkalmazotti és hivatásos jogviszonyban eltöltött idő figyelembe vehető.

A 38. §-hoz

A társadalombiztosítás ellátásaira és a magánnyugdíjra jogosultakról, valamint e szolgáltatások fedezetéről szóló törvény módosítása a nyugdíjbiztosítási igazgatást érintő szervezeti átalakítások miatt szükséges, ennek keretében a „központi nyugdíjbiztosítási szerv” köznévi megnevezés bevezetésére.

A 39. §-hoz

A társadalombiztosítási nyugellátásról szóló törvény módosításának célja a munkanap helyett naptári napban történő eljárási határidő-számítás meghatározása. A nyugdíjbiztosítási igazgatási szervek hatósági eljárásaiban a módosítás értelmében akkor van helye fellebbezésnek, ha első fokon a fővárosi és megyei kormányhivatal járási (fővárosi kerületi) hivatala jár el.

A 40. §-hoz

A magánnyugdíjról és a magánnyugdíjpénztárakról szóló törvény módosításával az Országos Nyugdíjbiztosítási Főigazgatóság helyett a feladatellátásért felelős szerv köznévi elnevezésére kerül sor.

A 41. §-hoz

Az államigazgatási szervezetrendszer átalakítása kapcsán az OEP megszűnésével összefüggő törvények, így a kötelező egészségbiztosítás ellátásairól szóló törvényben az OEP helyett köznévi elnevezés („egészségbiztosító”) kerül bevezetésre. Pontosításra kerül a baleseti járadékkal összefüggő felelősséggel és a felelősség érvényesítésével összefüggő, a társadalombiztosítási nyugellátásokra vonatkozó rendelkezéseket alkalmazni rendelő szabály.

A 42. §-hoz

A kulturális igazgatást érintő szervezeti változások alapján szükséges a muzeális intézményekről, a nyilvános könyvtári ellátásról és a közművelődésről szóló törvény egyes közművelődési szakmai szolgáltatási feladatokat érintő rendelkezések, valamint a Magyar Nemzeti Digitális Archívum és Filmintézetet (a továbbiakban: MaNDA) kijelölő rendelkezések módosítása. A módosítás biztosítja továbbá, hogy a közművelődési szakmai szolgáltató szerv, azaz a Nemzeti Művelődési Intézet feladatait a jövőben - a jogszabályi követelmények teljesítése esetén - államháztartáson kívüli szervezet is elláthassa.

A 43. §-hoz

Az ingatlan-nyilvántartásról szóló törvény módosításával a rendezetlen tulajdoni állású ingatlanokkal kapcsolatos eljárás lefolytathatóságára irányuló előzetes döntés kerül megszüntetésre, az az első fokú alapeljárás részévé válik, továbbá a feladat ellátásért felelős szerv köznévi elnevezésére kerül sor.

A 44. §-hoz

Az Országos Betegjogi, Ellátottjogi, Gyermekjogi és Dokumentációs Központ megszűnésére tekintettel szükséges az egészségügyről szóló törvényben rendelkezni arról, hogy a betegjogi képviselőt az egészségügyért felelős miniszter által vezetett minisztérium foglalkoztatja. A végrehajtási szabályok megalkotására irányuló felhatalmazó rendelkezés a szervezeti átalakításhoz szükséges további jogalkotási feladatok elvégzéséhez szükséges. Az államigazgatás szervezetrendszerének átalakításával összefüggésben az Országos Tisztifőorvosi Hivatal szervi megnevezés helyett a tisztifőorvosi feladatokat ellátó szerv kerül általánosan megjelölésre.

A 45. §-hoz

A külföldre utazásról szóló törvény módosításával - a szervezeti átalakításokkal összefüggő megnevezés-változások átvezetésére kerül sor. Az adatkezelő szerv kijelölésére a Kormányt hatalmazza fel.

A 46. §-hoz

A fogyatékos személyek jogairól és esélyegyenlőségük biztosításáról szóló törvényben a fogyatékossági támogatás ügyében első- és másodfokon eljáró hatóságok tekintetében köznévi megnevezések kerülnek bevezetésre. A hatáskörök gyakorlójának konkrét kijelölésére a Kormány kap felhatalmazást.

A 47. §-hoz

Az állatok védelméről és kíméletéről szóló törvény módosításával az állatvédelmi hatóság döntésével szembeni fellebbezés lehetőségének kizárására kerül sor.

A 48. §-hoz

A társadalombiztosítás pénzügyi alapjainak és a társadalombiztosítás szerveinek állami felügyeletéről szóló törvény módosítása a társadalombiztosítási igazgatási szervek átalakításával összefüggő változásokra tekintettel indokolt. Az Egészségbiztosítási Alap kezelését az egészségbiztosításért felelős miniszter, a Nyugdíjbiztosítási Alap kezelését a központi nyugdíjbiztosítási szerv látja el. Az OEP megszűnésére tekintettel módosítani szükséges továbbá mindazon törvényeket, ahol az OEP nevesítve van.

A 49. §-hoz

A családtámogatás rendszerének egyszerűsítése, illetve a polgárokhoz a lehető legközelebb, a területi közigazgatás helyi szintjére, a járási (fővárosi kerületi) hivatalokhoz történő telepítése érdekében szükségesek a módosítások. A köznévi megnevezések bevezetése mellett a Kormány kap felhatalmazást a családtámogatási ügyben eljáró hatóság és a központi családtámogatási szerv rendeletben történő kijelölésére.

Az 50. §-hoz

Az államigazgatási szervezetrendszer átalakításával összefüggésben szükséges a szervi megnevezések (pl. KEKKH) köznévi elnevezésre cserélése. A közúti közlekedési igazgatási hatósági feladatokat ellátó szervet, valamint az egyedi adatigénylésre jogosult szerveket a Kormány jelöli ki.

Az 51. §-hoz

Az államigazgatás szervezetrendszerének átalakításával összefüggésben a víziközlekedési törvényben a „hazai anyakönyvezést végző hatóság” megnevezés pontosításra kerül a „hazai anyakönyvezés végzésére kijelölt anyakönyvi szerv” kifejezésre.

Az 52. §-hoz

A szomszédos államokban élő magyarokról szóló törvény módosításával a „Magyar igazolvány” és a „Magyar hozzátartozói igazolvány” kiadásához kapcsolódó rendelkezések módosítására kerül sor. Azok nyilvántartására, valamint a nyilvántartásból adatszolgáltatásra jogosult központi államigazgatási szerv kijelölésére, illetve eljárási szabályok megalkotására a Kormány kap felhatalmazást, továbbá a köznévi elnevezések pontosítására kerül sor.

Az 53. §-hoz

Az államigazgatás szervezetrendszerének átalakításával összefüggésben szükséges az anyakönyvi igazgatáshoz kapcsolódó nyilvántartási feladatok ellátásáért felelős szervezet megjelölésének módosítása a büntetőeljárásban részt vevők, az igazságszolgáltatást segítők Védelmi Programjáról szóló törvényben.

Az 54. §-hoz

A háttérintézmények racionalizálása keretében megszűnő központi szervek (pl. a KEKKH) feladatait átvevő szervek kijelölése érdekében szükséges a köznévi elnevezések bevezetése, a tőkepiacról szóló törvény módosítása is ezt a cét szolgálja. Az országos telefonos ügyfélszolgálatot működtető szerv feladata lesz az értékpapírszámlához kapcsolódó tájékozódási lehetőség tekintetében az ügyfélszolgálati feladatok ellátása.

Az 55. §-hoz

A növényfajták állami elismeréséről, valamint a szaporítóanyagok előállításáról és forgalomba hozataláról szóló törvényben a fellebbezés kizárását a növénytermesztési hatóság országos illetékességgel hozott döntésére korlátozó rendelkezés módosításával valamennyi döntés tekintetében megszűnik a fellebbezés lehetősége.

Az 56. §-hoz

A jogi segítségnyújtásról szóló törvény módosítására a jogszabályon belüli tartalmi ellentmondás feloldása érdekében van szükség. A rendelkezés hatályon kívül helyezése egyértelművé teszi, hogy a jogi segítői névjegyzék vezetése nem hatósági tevékenység, a névjegyzékbe vételről külön határozatot nem kell hozni, arról az aláírt szerződés egy példányának visszaküldésével és a névjegyzékbe vétel időpontjának megjelölésével értesíti a jogi segítségnyújtó szolgálat a jogi segítőt.

Az 57. §-hoz

Az adózás rendjéről szóló törvény módosításával a jelenlegi szervi megnevezések helyett köznévi megnevezések (ügyfélkapu regisztrációs szerv, lakáscélú állami támogatások ügyében eljáró hatóság) kerülnek bevezetésre.

Az 58. §-hoz

Az államigazgatási szervezetrendszer átalakításával összefüggésben, a másodfokú eljárások alacsony számára tekintettel a regisztrációs adóról szóló törvényben kizárásra kerül a fellebbezés lehetősége közlekedési hatóság gépjármű-átalakítás engedélyezése iránti eljárásában hozott elsőfokú döntésével szemben. Továbbá köznévi elnevezések bevezetésére kerül sor a jelenlegi szervi elnevezések (pl. Nemzeti Közlekedési Hatóság”) helyett.

Az 59. §-hoz

A Magyar Köztársaság gyorsforgalmi közúthálózatának közérdekűségéről és fejlesztéséről szóló törvényben a fővárosi és megyei kormányhivatal helyett a kisajátítási hatóság és a bányafelügyelet köznévi (általános szervi) megnevezések kerülnek bevezetésre.

A 60. §-hoz

A mozgóképről szóló törvény módosítása értelmében a MaNDA által eddig végzett, a Filmintézettel és Filmarchívummal összefüggő feladatokat (beleértve a korábban a Magyar Nemzeti Filmarchívum által őrzött filmekkel kapcsolatos digitalizációs feladatokat is) 2017. január 1-jétől a Magyar Nemzeti Filmalap Közhasznú Nonprofit Zártkörűen Működő Részvénytársaság (a továbbiakban: MNF) látja el.

A települések tulajdonában álló közterületek filmforgatási célú használatának eljárásrendjére vonatkozó szabályokat a Kormány rendeletben állapítja meg, arra tekintettel, hogy a Magyar Nemzeti Filmalap Zrt. látja el a jövőben a fővárosi és megyei kormányhivatalok helyett az ezzel kapcsolatos feladatokat. Az állami tulajdonú területekre is szükséges kiterjeszteni ezt a szabályozást, erre tekintettel kerül módosításra a felhatalmazó rendelkezés.

A 61. §-hoz

A Nemzeti Audiovizuális Archívumról szóló törvény módosítása a MaNDA 2017. január 1-jével történő megszűnése miatt szükséges; feladatait az MNF veszi át.

A 62. §-hoz

Összhangban a hatósági eljárásrendszert érintő változásokkal, általános érvénnyel kerül kizárásra a fővárosi és megyei kormányhivatalok által első fokon meghozott döntés elleni fellebbezés lehetősége.

A 63. §-hoz

Az államigazgatási szervezetrendszer átalakításával összefüggésben, a másodfokú eljárások alacsony számára tekintettel az áldozatsegítő szolgálat első fokon meghozott döntéseivel szemben, a bűncselekmények áldozatainak segítéséről és az állami kárenyhítésről szóló törvényben kizárásra kerül a fellebbezés lehetősége. Ezen felül a Bevándorlási és Állampolgársági Hivatal szervi megnevezés helyett általános köznévi megnevezés kerül bevezetésre.

A 64. §-hoz

A fiatalok életkezdési támogatásáról szóló törvény módosításával a feladatellátásért felelős szerv köznévi elnevezése kerül bevezetésre.

A 65. §-hoz

A Közlekedésbiztonsági Szervezet megszűnésére tekintettel szükséges a légi-, a vasúti és a víziközlekedési balesetek és egyéb közlekedési események szakmai vizsgálatáról szóló törvényben a közlekedésbiztonsági szerv feladatait, valamint a feladatellátásért felelős szervezet jogállását és megjelölését tartalmazó rendelkezések módosítása.

A 66. §-hoz

A cégnyilvánosságról, a bírósági cégeljárásról és a végelszámolásról szóló törvény módosítása keretében a feladatellátásért felelős szerv köznévi elnevezésére kerül sor.

A 67. §-hoz

Az Igazságügyi Hivatal Igazságügyi Minisztériumba történő beolvadására, illetve a kárpótlási hatóság valamennyi döntése elleni fellebbezési lehetőség kizárására tekintettel, továbbá figyelemmel arra, hogy a személyi kárpótlási eljárások 2017. január 1-jét követően e tekintetben nem térnek el vagyoni kárpótlási eljárásoktól, ezért az életüktől és szabadságuktól politikai okból jogtalanul megfosztottak kárpótlásáról és a kárpótlás lezárásáról szóló törvényben meghatározott határidők ismételt megnyitásáról szóló törvény vonatkozó rendelkezésének hatályon kívül helyezése indokolt.

A 68. §-hoz

A biztonságos és gazdaságos gyógyszer- és gyógyászatisegédeszköz-ellátás, valamint a gyógyszerforgalmazás általános szabályairól szóló törvényben a fogyasztókkal szembeni kereskedelmi gyakorlat jogszabályi előírásainak betartásával kapcsolatos hatósági ellenőrzésre gyógyszer, gyógyszernek nem minősülő gyógyhatású készítmények és gyógyászati segédeszköz tekintetében a gyógyszerészeti államigazgatási szerv, míg tápszer esetén az egészségügyi államigazgatási szerv kerül kijelölésre.

A 69. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel szükséges a szabad mozgás és tartózkodás jogával rendelkező személyek beutazásáról és tartózkodásáról szóló törvényben a polgárok személyi adatainak és lakcímének nyilvántartásához kapcsolódó feladatok ellátásáért felelős szervi megnevezés módosítása.

A 70. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel szükséges a harmadik országbeli állampolgárok beutazásáról és tartózkodásáról szóló törvényben a polgárok személyi adatainak és lakcímének nyilvántartásához kapcsolódó feladatok ellátásáért felelős szervi megnevezés módosítása.

A 71. §-hoz

A mezőgazdasági, agrár-vidékfejlesztési, valamint halászati támogatásokhoz és egyéb intézkedésekhez kapcsolódó eljárás egyes kérdéseiről szóló törvény módosításával a Mezőgazdasági és Vidékfejlesztési Hivatal megszüntetésével összefüggésben, illetve a jogszabályi koherencia biztosítása érdekében szükséges rendelkezések módosítására kerül sor.

Meghatározásra kerülnek a mezőgazdasági vidékfejlesztési és támogatási szerv azon eljárásai, amely eljárásokban hozott döntésekkel szemben fellebbezésnek van helye. A módosítás biztosítja továbbá, hogy a törvényben a mezőgazdasági és vidékfejlesztési támogatási szerv döntéseivel szembeni fellebbezést az államháztartásért felelős miniszter helyett az agrárpolitikáért felelős miniszter bírálja el. Felhatalmazást kap továbbá a Kormány, hogy a szakmai irányítás részletes szabályait kormányrendeleti szinten meghatározza.

A 72. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel szükséges a szabálysértési jogsegélyről szóló törvényben a közúti közlekedési nyilvántartáshoz kapcsolódó feladatok ellátásáért felelős szervi megnevezés a módosítása.

A 73. §-hoz

A jelenleg a környezetvédelmi hatóságnál lévő, klímavédelemmel összefüggő hatósági hatásköröknek a kormányrendeletben kijelölt klímavédelmi hatósághoz (a Nemzeti Klímavédelmi Hatósághoz) történő telepítésére tekintettel szükségesek.

A 74. §-hoz

A műsorterjesztés és a digitális átállás szabályairól szóló törvényben a megszüntetésre kerülő Közigazgatási és Igazságügyi Hivatal számára feladatot kijelölő rendelkezés hatályon kívül helyezésére kerül sor.

A 75. §-hoz

A villamos energiáról szóló törvény módosítása a Nemzeti Fogyasztóvédelmi Hatóság szervi elnevezését cseréli le köznévi formára a központi hivatalok átalakítására tekintettel.

A 76. §-hoz

A lakástámogatással kapcsolatos feladatok racionalizálása, illetve a Kormány szervezetalakítási szabadságának biztosítása érdekében szükséges az állami vagyonról szóló törvény módosítása, a feladat ellátásért felelős szerv köznévi elnevezésének bevezetése.

A 77. §-hoz

A termőföld védelméről szóló törvény módosításával a gyümölcsültetvényekkel kapcsolatos hatósági eljárásokban hozott döntések elleni fellebbezés lehetőségének kizárására kerül sor.

A 78. §-hoz

Az államigazgatás szervezetrendszerének átalakítása keretében a Nemzeti Fogyasztóvédelmi Hatóság megszűnik, erre tekintettel szükséges a földgázellátásról szóló törvényben a feladat ellátásért felelős szerv köznévi elnevezésének bevezetése.

A 79. §-hoz

Az államigazgatási szervezet rendszer átalakítására tekintettel szükséges az élelmiszerláncról és hatósági felügyeletéről szóló törvényben a hatáskörgyakorló megnevezésének pontosítása.

A 80. §-hoz

Az államigazgatás szervezetrendszerének átalakításával és a hatáskörök racionalizálásával összefüggésben az előadó-művészeti szervezetek működésével összefüggő közigazgatási hatósági döntésekkel szemben - az előadó-művészeti szervezetek támogatásáról és sajátos foglalkoztatási szabályairól szóló törvényben - kizárásra kerül a fellebbezés. Szükséges továbbá a szervi megnevezéseinek módosítása. A hatósági és szolgáltatási feladatok ellátására kijelölt szerv 2017. január 1-jétől nem lát el a tanácsadó testületek működtetésével kapcsolatos feladatot, ezért szükséges a vonatkozó rendelkezés hatályon kívül helyezése.

A 81. §-hoz

Az államigazgatási szervezet átalakítására tekintettel az erdőről, az erdő védelméről és az erdőgazdálkodásról szóló törvényben az NFA megnevezés helyett a „Nemzeti Földalap kezelésére kijelölt szerv” általános megnevezés kerül bevezetésre. A hatáskörök racionalizálásával összefüggésben hatályon kívül helyezésre kerülnek az erdővédelmi szolgálatra vonatkozó rendelkezések.

A 82. §-hoz

Az államigazgatási szervezet és az eljáró hatósági rendszer átalakítására tekintettel a bűnügyi nyilvántartási rendszerről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti biometrikus adatok nyilvántartásáról szóló törvényben módosításra kerül az anyakönyvi feladatot ellátó szerv megnevezése.

A 83. §-hoz

A kötelező gépjármű-felelősségbiztosításról szóló törvény módosításával a kötvénynyilvántartó szerv által hozott hatósági döntés elleni fellebbezés lehetőségének kizárására kerül sor.

A 84. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel szükséges az egyéni vállalkozóról és az egyéni cégről szóló törvényben az egyéni vállalkozói nyilvántartáshoz kapcsolódó feladatok ellátásáért felelős szerv köznévi megnevezése, valamint a Kormány részére az eljáró szerv kijelölésére vonatkozó felhatalmazó rendelkezés megalkotása.

A 85. §-hoz

A nyugdíjbiztosítási igazgatást érintő szervezeti átalakítások miatt szükséges a „központi nyugdíjbiztosítási szerv” köznévi megnevezés használata.

A 86. §-hoz

A központi anyakönyvi szerv hatáskörei felülvizsgálatra kerültek. A jelenlegi hatáskörök megosztásra kerülnek az anyakönyvi ügyekért felelős miniszter, valamint a fővárosi és megyei kormányhivatalok között. A anyakönyvi eljárásról szóló törvény az ezzel összefüggő módosításokat tartalmazza. Szükséges továbbá az anyakönyvi ügyekért felelős miniszter és a központi nyilvántartó szerv anyakönyvi nyilvántartások rendszerével kapcsolatos feladatkörének elhatárolása. A hatáskörök racionalizálásával összefüggésben kizárásra kerül a fellebbezés az anyakönyvi szerv döntéseivel szemben. A jogszabályi koherencia biztosítása érdekében a köznévi elnevezések egységesítésre, illetve pontosításra, a szervi megnevezések lecserélésre kerülnek.

A 87. §-hoz

Az NFA tekintetében 2017. január 1-jével megszüntetésre kerül az ellenőrző bizottság, az NFA ellenőrzésével kapcsolatos feladatokat az Állami Számvevőszék fogja ellátni. 2017. július 1-jével továbbá megszüntetésre kerülnek az NFA megyei szervezeti egységei is, a feladataikat az NFA központi szerve látja majd el.

A 88. §-hoz

Az államigazgatási szervezetrendszer átalakításával, illetve a járási (fővárosi kerületi) hivatalok megerősítésével összefüggésben számos első fokú hatósági feladat- és hatáskör a fővárosi és megyei kormányhivataloktól járási (kerületi) szintre kerül. A működőképesség és a szakmai irányítás biztosítása érdekében szükséges a fővárosi és megyei kormányhivatalokról, valamint a fővárosi és megyei kormányhivatalok kialakításával és a területi integrációval összefüggő törvénymódosításokról szóló törvényt módosítani. A szakmai irányító miniszter normatív utasításban történő rendelkezési joga, ellenőrzési jogköre kiterjesztésre kerül a járási (kerületi) hivatalokra is.

A Mezőgazdasági és Vidékfejlesztési Hivatal (a továbbiakban: MVH) megszüntetésével az MVH megyei kirendeltségei a megyei kormányhivatalokba kerülnek integrálásra, míg a központi kifizető ügynökségi feladatokat a Magyar Államkincstár fogja ellátni. A mezőgazdasági és vidékfejlesztési támogatások kifizetésének biztosítása érdekében szükséges, hogy a Magyar Államkincstár vezetője - a szakmai irányító miniszterekhez hasonlóan - közvetlen szakmai irányítói jogosítványokkal és utasításadási jogkörrel rendelkezzen a megyei kormányhivatalok tekintetében.

A kormányhivatalok feladatainak pontosítása (kiegészítése) megteremti a lehetőséget arra, hogy egy megszűnő központi hivatal feladatait kijelölt kormányhivatal láthassa el (országos illetékességgel). A járási (kerületi) hivatalok megerősítésével összefüggő feladatbővülésre tekintettel módosításra kerülnek a hivatalvezető kinevezésére vonatkozó rendelkezések, valamint a megyeszékhely járási hivatal kijelölésére külön szabályok kerülnek megállapításra.

Mindezek mellett a kormányhivataloknak számos nyilvántartás esetében érdemi adatkezelési feladatokat is el kell látniuk, amelyhez szükséges, hogy az adatkezelői feladatok ellátására felhatalmazással rendelkezzenek. Továbbá a jelentősen kibővült feladatkörrel rendelkező kormányhivatalok a megnövekedett feladataikat csak belső működésük elektronikus formára szervezésével tudják megoldani. Az elektronikus ügyintézésről szóló szabályozások ennek lehetőségét teremtik csak meg, a tényleges alkalmazáshoz szükséges a szakrendszeri szintű szabályozás meghatározása. Mivel olyan megoldások alkalmazása szükséges, amelyeknek ügyfeleket érintő hatása is van, ezért az elektronikus ügyintézés formáját előíró szabályokat törvényi szinten kell rendezni.

A szervezeti átalakítás, illetve a hatósági feladat- és hatáskörök átvétele eredményeképpen a fővárosi és megyei kormányhivatalok esetében elengedhetetlen egyes algoritmizálható eljárási cselekmények részleges automatizálása, a kormányhivatalok ügyintézési folyamatában az informatikai lehetőségeket kihasználva lényeges egyszerűsítések végrehajtása. A hatékonyság javítás fontos eleme a strukturált adatokra, azaz elektronikus űrlapokra épülő ügyintézés bevezetése. Mindehhez szükséges az informatikai lehetőségek kihasználását biztosító eljárásrend kialakítása, az ügyfélkapcsolati megoldások (például az aláírás-mintatáron alapuló hitelesítés) részletszabályainak megalkotása, amelyet az ügyfelek érintettségére is tekintettel kormányrendeleti szinten indokolt előírni.

A 89. §-hoz

Az államigazgatási szervezet átalakítását követően a kulturális örökségvédelmi hatósági feladatokat a Forster Gyula Nemzeti Örökségvédelmi és Vagyongazdálkodási Központ (a továbbiakban: Forster Központ) helyett a kulturális örökségvédelemért felelős miniszter, a természetvédelmi hatósági feladatokat az Országos Környezetvédelmi és Természetvédelmi Főfelügyelőség helyett kormányrendeletben kijelölt megyei kormányhivatal látja el, ezért szükséges a világörökségről szóló törvényben az örökségvédelmi, valamint a természetvédelmi feladatok ellátásért felelős szervek köznévi megnevezésének módosítása, továbbá a törvény szerinti tanácsadó testületben a földművelésügyi miniszter részvételének a biztosítása is.

A 90. §-hoz

Az egyes földügyi tárgyú törvények módosításáról szóló törvényben a földalapkezelői feladatok ellátásáért felelős szervként a Nemzeti Földalap kezeléséért felelős szerv kerül kijelölésre.

A 91. §-hoz

A közfoglalkoztatásról és a közfoglalkoztatáshoz kapcsolódó, valamint egyéb törvények módosításáról szóló törvényben az állami foglalkoztatási szervi hatáskörben eljáró fővárosi és megyei kormányhivatalok, valamint járási (fővárosi kerületi) hivatalok szervi elnevezésének pontosítására kerül sor.

A 92. §-hoz

A Forster Központ megszűnését követően az Építészeti Múzeum fenntartói feladatait az Magyar Művészeti Akadémia látja el, ezért szükséges a Magyar Művészeti Akadémiáról szóló törvény módosítása.

A 93. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel, továbbá a jogszabályi koherencia biztosítása érdekében szükséges a katasztrófavédelemről és a hozzá kapcsolódó egyes törvények módosításáról szóló törvényben a polgárok személyi adatainak és lakcímének nyilvántartásához kapcsolódó feladatok ellátásáért felelős szerv megnevezésének módosítása.

A 94. §-hoz

A Nemzeti Közszolgálati Egyetemről, valamint a közigazgatási, rendészeti és katonai felsőoktatásról szóló törvény módosításával a Bevándorlási és Állampolgársági Hivatal szervi megnevezés helyett az „idegenrendészeti és menekültügyi hatóság” köznévi megnevezés kerül bevezetésre.

A 95. §-hoz

Az egyes adótörvények és az azzal összefüggő egyéb törvények módosításáról szóló törvény módosításával a szervi elnevezések helyett köznévi megnevezések kerülnek bevezetésre.

A 96. §-hoz

A központi hivatalok felülvizsgálatával összhangban (a Herman Ottó Intézet megszüntetésére tekintettel), a szakképzési törvény módosításával biztosított, hogy ha szakmai feladatok végrehajtása körében a magyar állam kizárólagos tulajdonában álló gazdasági társaság működik közre, e gazdasági társaság vezető tisztségviselője jogosult a szakképesítések vizsgafeladataival kapcsolatos, a kezelésében lévő adatok minősítésére.

Ezen kívül pontosító, szövegcserés módosításokra kerül sor a jogrendszeri koherencia biztosítása érdekében, továbbá a hatáskörök racionalizálása és az eljárások egyszerűsítése keretében hatályát veszti a szakmai vizsgatételek vizsgaközpontok részére történő eljuttatásával kapcsolatos rendelkezés.

A 97. §-hoz

A nemzeti köznevelésről szóló törvény módosítása biztosítja a felhatalmazást a Kormány számára a közoktatási hatósági feladatok ellátásáért felelős szerv kijelölésére, továbbá általános szervi elnevezések kerülnek megjelölésre a normaszövegben.

A 98. §-hoz

Az államigazgatási szervezetrendszer átalakításának keretében a Nemzeti Rehabilitációs és Szociális Hivatal megszűnik, a megváltozott munkaképességű személyek ellátásához kapcsolódó feladatok a kormányhivatali szintre kerülnek. Ezzel összhangban szükséges a megváltozott munkaképességű személyek ellátásairól és egyes törvények módosításáról szóló törvényben az egyes feladatok ellátásáért felelős szervek kijelölésének módosítása.

A 99. §-hoz

Az államháztartási törvény módosításával a lakáscélú állami támogatásokkal összefüggő feladatok tekintetében a szervi megnevezések helyett általános köznévi elnevezések kerülnek bevezetésre.

A 100. §-hoz

A közszolgálati tisztviselőkről szóló törvényben hatályon kívül helyezésre kerülnek a jogutódlással megszűnő központi hivataloknál, költségvetési szerveknél foglalkoztatott kormánytisztviselők illetménykiegészítésére vonatkozó egyedi rendelkezések. Ezen felül a nyugdíjbiztosítási igazgatást érintő szervezeti átalakítások miatt szükséges a „központi nyugdíjbiztosítási szerv”, illetve a „nyugdíjfolyósító szerv” köznévi megnevezések használata.

A 101. §-hoz

A nemzeti felsőoktatásról szóló törvény módosítása szükséges a KEKKH megszűnésére tekintettel, illetve a jogrendszeri koherencia biztosítása érdekében.

A 102. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel szükséges a szabálysértésekről, a szabálysértési eljárásról és a szabálysértési nyilvántartási rendszerről szóló törvényben a központi szervre utaló köznévi elnevezés módosítása.

A 103. §-hoz

A földmérési és térképészeti tevékenységről szóló törvényben a fővárosi és megyei kormányhivatal szervi megnevezés helyett köznévi megnevezésként az „ingatlanügyi hatóság” kerül bevezetésre.

A 104. §-hoz

A termékek piacfelügyeletéről szóló törvényben a központi hivatalok felülvizsgálatával összefüggésben műszaki biztonsági hatóság kerül megnevezésre a megszüntetésre kerülő Magyar Kereskedelmi Engedélyezési Hivatal helyett.

A 105. §-hoz

Az államigazgatási szervezet átalakítását követően a kulturális örökségvédelmi hatósági feladatokat a Forster Központ helyett a kulturális örökségvédelemért felelős miniszter látja el, ezért szükséges a kölcsönzött kulturális javak különleges védelméről szóló törvényben a feladat ellátásért felelős szerv megnevezésének módosítása.

A 106. §-hoz

Az egyes rendészeti feladatokat ellátó személyek tevékenységéről, valamint egyes törvényeknek az iskolakerülés elleni fellépést biztosító módosításáról szóló törvény módosításával az erdővédelmi szolgálathoz kapcsolódó rendelkezések helyett az erdészeti hatóság rendészeti feladatokat ellátó tagjának feladatai és jogkörei kerülnek szabályozásra.

A 107. §-hoz

Az államigazgatás szervezetrendszerének átalakítása keretében a Nemzeti Fogyasztóvédelmi Hatóság megszűnik, erre tekintettel szükséges a postai szolgáltatásokról szóló törvényben a feladatellátásért felelős szervi megnevezés helyett köznévi megnevezés bevezetése.

A 108. §-hoz

A Schengeni Információs Rendszer második generációja keretében történő információcseréről, továbbá egyes rendészeti tárgyú törvények ezzel, valamint a Magyary Egyszerűsítési Programmal összefüggő módosításáról szóló törvény módosításával a megszűnő KEKKH-ra utaló különböző szervi elnevezéseket tartalmazó rendelkezések módosításra, az elnevezések egységesítésre kerülnek.

A 109. §-hoz

A hulladékról szóló törvény módosításával a megszüntetésre kerülő Országos Környezetvédelmi és Természetvédelmi Főfelügyelőség helyett általános szabályozás kerül kialakításra a veszélyes hulladékkal kapcsolatos tevékenységek szerinti minősítés ügyintézésére.

A 110. §-hoz

Az üvegházhatású gázok közösségi kereskedelmi rendszerében és az erőfeszítés-megosztási határozat végrehajtásában történő részvételről szóló törvény módosítása a jelenleg a környezetvédelmi hatóságnál lévő, klímavédelemmel összefüggő hatósági hatásköröknek a Nemzeti Klímavédelmi Hatósághoz történő átadására tekintettel szükségesek.

A 111. §-hoz

A felnőttképzésről szóló törvény módosítása Nemzeti Szakképzési és Felnőttképzési Hivataltól átkerülő (a továbbiakban: NSZFH) felnőttképzési - a felnőttképzési tevékenység engedélyezésével, ellenőrzésével, továbbá a felnőttképzési szakértők bejelentésével és ellenőrzésével kapcsolatos - hatósági feladataival összefüggő rendelkezésekben egységesíti, illetve pontosít a a köznévi megnevezéseket. A felnőttképzési hatósági feladatokat ellátó szerv rendeleti úton történő kijelölésére a Kormány kap felhatalmazást. Az állami szakképzési és felnőttképzési szerv számára nevesített nem hatósági jellegű, felnőttképzési szakmai feladatokat továbbra is az NSZFH látja el. A módosítás rendezi továbbá a megszűnés időpontjában folyamatban levő, engedély alapján végzett képzésekkel kapcsolatos kérdéseket is annak érdekében, hogy a szervezeti átalakítás, továbbá a közfeladatok más szervezethez történő átcsoportosítása ne okozzon fennakadást a felnőttképzési tevékenység ellátásában, valamint ne sérüljenek az érintett képzésekben résztvevők érdekei.

Az 5/A. § beiktatásának célja, hogy 2017. július 1-jéig biztosítsa a felnőttképzési tevékenységet érintő másodfokú hatósági jogkörök változatlanul hagyását. A törvény ugyanis tartalmazza a Ket. 2017. január 1-jén hatályba lépő módosítását, mely szerint a központi államigazgatási szerv által meghozott döntés elleni fellebbezési jogosultságot kizárólag törvény állapíthat meg. Mivel a hatályos szabályozás a felnőttképzési tevékenység engedélyezése és ellenőrzése során meghozott döntések elleni jogorvoslat lehetőségét kormányrendeleti szinten biztosítja, így e jogosultság törvényi szintű rendezése szükséges az érintett időszakra. Mindennek indoka, hogy a felnőttképzésről szóló törvény csupán 2013. szeptember 1-jén lépett hatályba, az új felnőttképzési rendszer-alkalmazásával kapcsolatos tapasztalatok és a másodfokú szerv jogalkalmazást segítő szerepe csak a közelmúltban kezdett igazán hasznosulni, így a szakmai folytonosság fenntartása fontos szempont a másodfokú hatósági jogkörök változatlanul hagyása vonatkozásában az érintett féléves időszakra.

Átmeneti rendelkezésként szükséges rendezni a külső értékelési kötelezettség változásából eredő kérdéseket is, hiszen 2018. június 18-tól a felnőttképzést folytató intézmények külső értékelésének elvégzése - az intézmények helyett - a Felnőttképzési Szakértői Bizottság feladata és költsége. Az átmeneti rendelkezés azon intézmények külső értékelése elvégzésének következő időpontjáról rendelkezik, melyek 2016. évben - a fenti módosítás hatályba lépéséig - ezt a feladatot már megvalósították.

A 112. §-hoz

A körözési nyilvántartási rendszerről és a személyek, dolgok felkutatásáról és azonosításáról szóló törvény módosításával a megszűnő KEKKH-ra utaló köznévi elnevezések pontosítására és a többi jogszabállyal koherens általános szervi megnevezés bevezetésére kerül sor.

A 113. §-hoz

A honvédségi adatkezelésről, az egyes honvédelmi kötelezettségek teljesítésével kapcsolatos katonai igazgatási feladatokról szóló törvény módosításával a KEKKH-ra utaló köznévi elnevezések pontosítása és a többi jogszabállyal koherens általános szervi megnevezés bevezetésére kerül sor.

A 114. §-hoz

A halgazdálkodásról és a hal védelméről szóló törvény módosítása a halgazdálkodási hatóság által elsőfokú eljárásban hozott döntések elleni fellebbezés lehetőségét zárja ki.

A 115. §-hoz

Tekintettel arra, hogy a hulladékgazdálkodási közszolgáltatási feladatokat közfeladatként a jövőben az állam látja el, így indokolt a hulladékgazdálkodási közszolgáltatási tevékenység minősítéséről szóló törvénynek a hulladékgazdálkodási feladatokat közszolgáltatásként ellátó szervezetek minősítésére vonatkozó rendelkezéseinek hatályon kívül helyezése.

A 116. §-hoz

A gondnokoltak és az előzetes jognyilatkozatok nyilvántartásáról szóló törvény módosításával a KEKKH-ra utaló rendelkezésekben általános köznévi megnevezés kerül bevezetésre.

A 117. §-hoz

A mező- és erdőgazdasági földek forgalmáról szóló 2013. évi CXXII. törvénnyel összefüggő egyes rendelkezésekről és átmeneti szabályokról szóló törvényben a földalapkezelői feladatok ellátásáért felelős szervként a „Nemzeti Földalap kezelésére kijelölt szerv” általános megnevezés bevezetésére kerül sor. A hatáskörök racionalizálásával összefüggésben kizárásra kerül a mezőgazdasági igazgatási szerv elsőfokú határozatával szembeni fellebbezés.

A 118. §-hoz

A nemzeti köznevelés tankönyvellátásáról szóló törvény módosításával az OFI kijelölő rendelkezések módosításra kerülnek és a tankönyvek országos megrendelése, beszerzése és az iskolák számára történő eljuttatásának megszervezése, a tankönyvek vételárának beszedése, (a tankönyvellátás) állami feladatként történő ellátására a Kormány rendeletében kijelölt nonprofit gazdasági társaság (a könyvtárellátó) kerül kijelölésre.

A 119. §-hoz

A hitelintézetekről és a pénzügyi vállalkozásokról szóló törvény módosításával a szervi megnevezések helyett általános köznévi megnevezés (lakáscélú állami támogatások ügyében eljáró szerv) kerül bevezetésre.

A 120. §-hoz

A büntetések, az intézkedések, egyes kényszerintézkedések és a szabálysértési elzárás végrehajtásáról szóló törvényben a jelenlegi szervi megnevezések helyett a „pártfogó felügyelői szolgálat” általános köznévi megnevezés kerül bevezetésre.

A 121. §-hoz

A tudományos kutatásról, fejlesztésről és innovációról szóló törvény módosításával pontosításra kerül a „központi hivatallal” általános köznévi elnevezés.

A 122. §-hoz

Az egységes elektronikuskártya-kibocsátási keretrendszerről szóló törvény módosításával az egységes elektronikuskártya-kibocsátási keretrendszer működtetéséhez kapcsolódó feladatok ellátására, mint hatósági feladatra vonatkozó rendelkezések hatályon kívül helyezésére kerül sor.

A 123. §-hoz

A biztosítási tevékenységről szóló törvény módosításával a KEKKH-t kijelölő rendelkezés helyett a feladatokat ellátó szerv általános köznévi megjelölésére kerül sor.

A 124. §-hoz

A Veszélyes Áruk Nemzetközi Közúti Szállításáról szóló Európai Megállapodás „A” és „B” Melléklete kihirdetéséről, valamint a belföldi alkalmazásának egyes kérdéseiről szóló törvény módosításával a veszélyes anyagot szállító járművekre előírt egyes igazolások kiadásával kapcsolatos hatósági eljárásban hozott elsőfokú döntés elleni fellebbezés lehetősége kerül kizárásra.

A 125. §-hoz

A vasútnak nem minősülő egyéb kötöttpályás közlekedésről szóló törvény módosításának indoka, hogy - a Kormány bürokráciacsökkentési intézkedései keretében elfogadott törvénymódosítás során - a képzési engedély helyett már csak bejelentésre van szükség a vasúti közlekedés területén, így nem indokolt az egyéb kötött pályás rendszereknél (pl.: sífelvonók, hajtányok) az engedélyezési rendszer fenntartása.

A 126. §-hoz

A természetes személyek adósságrendezéséről szóló törvény módosításával az államigazgatás szervezetrendszerét érintő átalakítások eredményeként megszüntetésre kerülő Igazságügyi Hivatal, valamint a fővárosi és megyei kormányhivatalok által ellátott feladatok tekintetében a vonatkozó rendelkezésekben általános köznévi megnevezések kerülnek bevezetésre. A módosítás ezen felül a jogalkalmazás során felmerülő kérdésekre ad szövegpontosító megoldást.

A 127. §-hoz

A közbeszerzésekről szóló törvény módosításával a megszűnő Nemzeti Fogyasztóvédelmi Hatóság vezetője helyett a Közbeszerzési Tanács tagja a fogyasztóvédelemért felelős miniszter által kijelölt személy lesz.

A 128. §-hoz

Az államigazgatás szervezetrendszerének átalakítása keretében a KEKKH megszűnik, erre tekintettel szükséges az arcképelemzési nyilvántartásról és az arcképelemző rendszerről szóló törvényben a nyilvántartást vezető szerv általános köznévi meghatározása, valamint biztosítani szükséges a Nemzeti Adatvédelmi és Információszabadság Hatóság számára az arckép profil nyilvántartás kezelésére jogosultak adatainak teljes körű megismerhetőségét.

A 129. §-hoz

A törvény módosításával a „mezőgazdasági és vidékfejlesztési támogatási szerv” köznévi megnevezés bevezetésére kerül sor, tekintettel arra, hogy a Kormány döntése értelmében a Mezőgazdasági és Vidékfejlesztési Hivatal megszűnik.

A 130. §-hoz

A igazságügyi szakértőkről szóló törvény módosítása biztosítja, hogy a rendőrség irányítása alá tartozó költségvetési szerv is igazságügyi szakértői intézmény lehessen. Módosulnak a szerv alapítására és jogállására vonatkozó rendelkezések is. Meghatározásra kerül továbbá a törvényben, hogy az igazságügyi szakértő és a szakértőjelölt a tevékenységét milyen jogviszonyban láthatja el.

A 131. §-hoz

Az állami tisztviselőkről szóló 2016. évi LII. törvény 2016. július 1-jén lépett hatályba. A módosítás a törvény bevezetése és alkalmazása kapcsán felmerült technikai jellegű pontosításokat tartalmazza.

A 132. §-hoz

A Magyarország 2017. évi költségvetésének megalapozásáról szóló törvény módosításával módosításra kerül a bírósági végrehajtásról szóló törvény azon pontja, amely a Végrehajtói Kar információs hatósági feladatairól rendelkezik.

-----STARTING---POINT---VEGE---

A 133. §-hoz

Hatályba léptető rendelkezések.

A 134. §-hoz

Az átmeneti rendelkezések útján általános jelleggel biztosításra kerülnek a vagyonkezelői jog kijelölésére, a jogutódlásnak az Áfa tv.  szerinti megítélésére, a végkielégítésekkel kapcsolatban, valamint a törzskönyvi nyilvántartásba történő bejegyzésre vonatkozó szabályok.

A 135. §-hoz

A fővárosi és megyei kormányhivatalok működőképességének biztosítása érdekében a törvény előírja, hogy a kormányhivatalokkal összefüggő átadás-átvételi megállapodásokat az érintett feleknek a törvény hatályba lépését követő 15 napon belül meg kell kötniük, ennek hiányában az átadásra kerülő előirányzatok tekintetében a közigazgatás-szervezésért felelős miniszter előterjesztése alapján a Kormány határozatban dönt. A kormányhivatalokat nem érintő átadás-átvételi megállapodások megkötésének határideje 2016. december 31. Külön rendelkezés biztosítja továbbá, hogy a kormányhivatalokhoz általános jogutódlással kerülő szervek esetében a törvény kihirdetését követően kötelezettségvállalás és új foglalkoztatott felvétele csak a kormánymegbízott jóváhagyásával lehetséges - biztosítva ezzel a folyamatos működőképességet.

A törvény meghatározza továbbá, hogy a fővárosi és megyei kormányhivatalokhoz nem általános szervi, hanem feladattal összefüggő jogutódlás esetén a kormánymegbízott döntésével az érintett foglalkoztatott nem kerül a kormányhivatal állományába, kizárólag az álláshely fedezetéül szolgáló előirányzatok, valamint az átadott feladatkör ellátásához szükséges vagyonelemek.

A 136. §-hoz

Az átmeneti rendelkezések keretében meghatározásra kerülnek a folyamatban lévő eljárások esetén alkalmazandó részletes szabályok.

Ha törvény vagy kormányrendelet másként nem rendelkezik a folyamatban lévő másodfokú eljárásokban az a szerv jár el, amely szervnél az eljárás megindításra került. Amennyiben ezen szerv megszüntetésre került, a folyamatban lévő másodfokúügyekben a megszűnt szerv felügyeleti szerve jár el.

A 137. §-hoz

Átmeneti rendelkezés a Magyarország 2017. évi központi költségvetéséről szóló törvény és a megszűnő intézmények miatti összhang biztosítására. Ennek alapján az intézmény nélkül maradt címek - az eredeti előirányzatok alapelvi folytonossága miatt - változatlanul nyílnak meg, egy kincstári technikai intézményen. Erről a technikai intézményről csoportosítja át a fejezet az új helyére az előirányzatokat a jogutód szervezethez, vagy államháztartáson kívül, a feladatot a továbbiakban ellátó szervezethez. A technikai intézmény ezt követően megszüntetésre kerül, az csak az előirányzat rendezésére szolgál.