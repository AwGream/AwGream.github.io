2017. évi L. törvény indokolása

az általános közigazgatási rendtartásról szóló törvény és a közigazgatási perrendtartásról szóló törvény hatálybalépésével összefüggő egyes törvények módosításáról

-----STARTING---POINT---ALTALANOS--- 

Az Országgyűlés 2016. december 6-án elfogadta az általános közigazgatási rendtartásról szóló 2016. évi CL. törvényt (a továbbiakban: Ákr.), amely a közigazgatási hatósági eljárás és szolgáltatás általános szabályairól szóló 2004. évi CXL. törvény (a továbbiakban: Ket.) helyébe lépve tölti be a hatósági eljárásokra vonatkozó általános eljárásjogi kódex szerepét. Az Ákr. hatálybalépésének időpontja 2018. január 1-je. Az új eljárási kódex - a szintén 2018. január 1-jével hatálybalépő, a közigazgatási perrendtartásról szóló 2017. évi I. törvénnyel (a továbbiakban: Kp.) együttesen - rendszerszerűen megújítva, paradigmatikus váltásokkal biztosítja a közigazgatás törvényes működését, és az ügyfelek tisztességes eljáráshoz való jogának érvényesülését.

Mindezekre tekintettel 2018. január 1-jéig minden hatósági eljárásjogi és közigazgatási perjogi tárgyú, illetve ilyen jellegű rendelkezést is tartalmazó jogszabályt hozzá szükséges igazítani a hatósági eljárásjog és közigazgatási perjog új szabályozási rendszeréhez. A törvényi szintet igénylő módosításokat e törvény tartalmazza.

Az Ákr. hatálybalépésével összefüggésben szükséges módosítások legfontosabb irányai az alábbiak szerint foglalhatóak össze:

Fontos kiemelni, hogy a hatósági eljárásjog egész szabályozási struktúrája változáson megy keresztül, például miniszteri rendelet már nem állapíthat meg kiegészítő eljárásjogi rendelkezést (anyagi jogi szabályok megállapítására természetesen továbbra is lehetőség lesz miniszteri rendeletben is). Ezért számos helyen a törvények felhatalmazó rendelkezéseinek módosítására kell, hogy sor kerüljön, a jelenleg miniszteri rendeleti szinten lévő eljárásjogi rendelkezések magasabb jogszabályi szintre történő helyezése érdekében.

Számos, kifejezetten ágazati jellegű jogintézmény szabályozása került ki a Ket.-hez képest az Ákr.-ből (a teljesség igénye nélkül: közmeghallgatás, közreműködő hatóság, hatósági közvetítő, tanúsító szervezet stb.). Mindez azonban nem jelenti azt, hogy ezen jogintézmények a közigazgatási eljárásjogban megszűnnének létezni. Az Ákr. koncepciójával ellentétes lett volna ezen, az általánosság szintjét el nem érő, kifejezetten egyes ágazati eljáráshoz kapcsolódó jogintézmények kodifikálása. Az ágazati joganyagban azonban minden egyes eljárástípusban külön-külön szükséges megvizsgálni, hogy hol, és milyen jogszabályi szinten szükséges/lehetséges bevezetni azokat, mint kiegészítő eljárásjogi rendelkezéseket.

Az Ákr. végrehajtási rendeletei közül kiemelést érdemel a szakhatósági közreműködésre vonatkozó szabályozás megreformálása. Az Ákr. alapján a kódex hatálybalépését követően vagy törvény vagy az Ákr. végrehajtására kiadott, a szakhatósági kijelölésekről szóló egységes kormányrendelet tartalmazhat kizárólag szakhatósági kijelöléseket, és e jogszabályok is közérdeken alapuló, kényszerítő indok alapján. Ezért minden ágazat tekintetében szükséges arról gondoskodni, hogy a hatályos szakhatósági kijelölések vagy deregulálásra kerüljenek - amennyiben nem áll fenn közérdeken alapuló, kényszerítő indok a hatáskör tekintetében - vagy törvényi szintre kerüljenek - ezt a jelen módosítás tartalmazza is - vagy a hatályos szakhatósági kijelölések deregulációja mellett az Ákr. végrehajtására kiadott kormányrendeletben szükséges azokat nevesíteni. E végrehajtási rendelet megalkotására a későbbiekben kerül sor.

Kiemelést érdemel továbbá az Ákr. terminológiájának változása is. A hatósági eljárásjogban bevezetésre kerül a hatósági döntések véglegessége azok jogereje helyett, az azonnali végrehajthatóság fogalma a fellebbezésre tekintet nélküli végrehajthatóság helyett, a kérelem visszautasítása az érdemi vizsgálat nélküli elutasítás helyett, továbbá változik a lefoglalás szabályozása is, ti. a birtok elvonásával járó lefoglalás elnevezése zár alá vételre változik (összhangban a bírósági végrehajtásra vonatkozó szabályokkal). Így ezen, technikainak tekinthető módosításokat is elvégzi a törvény.

A Kp. hatálybalépésével összefüggésben szükséges módosítások legfontosabb irányai az alábbiak szerint foglalhatóak össze:

A Kp. megalkotásának fontos sarokpontja, hogy kódex jelleggel tartalmazza a közigazgatási per szabályait. E komplex perjogi rendszer azonban csak úgy töltheti be a szerepét, ha a Kp. elfogadását követően, a különös perjogi normák felülvizsgálata során sikerül az általános szabályoktól eltérő rendelkezéseket a valóban indokolt körre visszaszorítani, egyúttal a Kp. szabályaitól indokolatlanul eltérő rendelkezéseket hatályon kívül helyezni. Ennek megfelelően e törvény az ágazati törvényekben lévő perjogi szabályok módosítását is tartalmazza, a Kp.-hez kapcsolódó teljes jogrendszeri felülvizsgálatként. A módosítás tehát magában foglalja a szabályozások perrendtartással való összehangolását, a Kp. által bevezetett terminológiai újítások átvezetését, illetve számos - a Kp. rendelkezéseivel párhuzamos, vagy azzal ellentétes - rendelkezés deregulációját.

A módosítások döntő többsége csupán terminológiai-technikai jellegű, a céljuk az ágazati törvények és a Kp. koherenciájának megteremtése, úgy, mint a „bírósági felülvizsgálat” terminológiája helyett a „közigazgatási perben megtámadható” kifejezés használata, és ezzel a „felülvizsgálat” kettős értelmezésének megszüntetése, miáltal a közigazgatási perjogban a „felülvizsgálat” fogalma a továbbiakban kizárólag a Kúria hatáskörébe tartozó rendkívüli perorvoslatot jelenti majd.

Módosítani szükséges az olyan rendelkezéseket, amelyek valamely hatósági döntés jogorvoslataként a nemperes eljárást nevesítik. Azonban néhány speciális ügy tekintetében (pl. normakontroll eljárás, helyszíni kutatás engedélyezése) továbbra is indokolt a közigazgatási nemperes eljárás fenntartása, ehhez kapcsolódóan a törvény tartalmazza a Knp. módosítását, és ezen eljárásokban háttérjogszabályként a továbbiakban a Pp. helyett a Kp.-t kell majd alkalmazni. Az új szabályok szerint a nemperes eljárásokban azonban már bírósági titkár önállóan érdemi döntést nem hozhat.

Tekintettel arra, hogy a Kp. teljes körűen szabályozza a közigazgatási ügyekben eljáró bíróságok hatásköri és illetékességi szabályait, az ágazati szabályozásban indokolt az eljáró bíróság hatáskörére vagy illetékességére vonatkozó szabályok hatályon kívül helyezése. Kizárólagos illetékességet csak olyan ügytípusok esetében határoz meg a törvény, amelyek speciális jellegűek, csupán gazdasági társaságokat érint és az éves ügyszám 50 alatt marad.

Az eljárási határidőkre vonatkozó szabályok kapcsán fontos kiemelni, hogy a soronkívüliség előírása olyan nagy számban van jelenleg előírva az ágazati törvényekben, hogy a leterhelt bíróságoknak nincs kellő kapacitásuk a gyorsabb eljárás lefolytatására, amelynek következtében a soronkívüliség alkalmazása nem rövidíti le érdemben a bírósági eljárás időtartamát, továbbá azokban az ügyekben, ahol az ténylegesen indokolt lenne, sem tud a bíróság rövidíteni az eljárási időtartamán. A soronkívüliség alapvetően a bírósági ügyvitel rendszerébe tartozó jogintézmény, amelyről való döntés valójában a bíróság elnökének a hatáskörébe tartozik. Ezért az ágazati szabályokban a soron kívüli eljárásra utalásokat hatályon kívül kell helyezni.

A megváltoztatási jogkör kizárását csak a legszükségesebb esetben teszi lehetővé a törvény, mivel az állampolgárok érdeke, hogy a végleges döntés minél rövidebb időn belül megszülessen, ne kelljen megismételni lehetőség szerint a hatósági eljárást. A köztestületek esetében a Kp. bevezeti a köztestületi felügyeleti pert, ami egységesíti a jelenlegi vegyes gyakorlatot, és a közigazgatási perek közé sorolja ezen eljárást. Ennek keretében a köztestületek törvényességi felügyeletére vonatkozó törvényekben elhagyásra kerültek a Kp.-ból is következő rendelkezések, mint a perindítás lehetősége, a keresetlevél benyújtására nyitva álló határidő, a bíróság által alkalmazható eszközök és a felügyelőbiztos kirendelésének legfontosabb szabályai.

-----STARTING---POINT---RESZLETES---

Az 1. §-hoz

Az Ákr. hatálya alá tartozó hatósági eljárásokban az eljárás felfüggesztésére kizárólag akkor kerülhet sor, ha az előkérdés bíróság hatáskörébe tartozik, vagy az ügyben külföldi szervet kell megkeresni, illetve törvény lehetővé teheti az eljárás felfüggesztését, ha az előkérdés más szerv hatáskörébe tartozik, vagy ugyanannak a hatóságnak az adott üggyel szorosan összefüggő más hatósági döntése nélkül megalapozottan nem dönthető el. Erre figyelemmel a módosítással rögzítésre kerül, hogy az Ákr. szerint eljáró hatóságra a törvényerejű rendeletben szabályozott felfüggesztés nem vonatkozik.

A 2-3. §-hoz

Az igazságügyért felelős miniszter, a külföldön felhasználásra kerülő közokiratok diplomáciai vagy konzuli hitelesítésének (felülhitelesítésének) mellőzéséről Hágában, az 1961. október 5. napján kelt egyezmény (ún. Apostille-egyezmény) kihirdetéséről szóló 1973. évi 11. tvr. 4. § (3) bekezdés a) pontja szerinti felhatalmazás alapján megalkotott, az igazságügyért felelős miniszter és a Magyar Országos Közjegyzői Kamara által a külföldi felhasználásra szánt közokiratok tanúsítvánnyal történő ellátásának eljárásáról szóló 16/2008. (VIII. 1.) IRM rendelet által megállapított eljárásban állítja ki a fenti egyezmény szerinti tanúsítványt. Az IRM rendelet 1. § (2) bekezdése alapján az eljárás közigazgatási hatósági eljárás.

Ugyanakkor az Ákr. 8. § (3) bekezdése alapján miniszteri rendelet az Ákr.-t kiegészítő eljárási rendelkezéseket nem állapíthat meg. Ebből következően az IRM rendelet szerinti eljárást az Ákr. hatálybalépését követően kormányrendeleti szinten szükséges szabályozni.

A módosítás továbbá egy technikai pontosítást tartalmaz.

A 4-6. §-hoz

A módosítások az új eljárási kódexek szabályozási rendszerével teremtik meg az összhangot. Bevezetésre kerül a hatósági döntések véglegessége azok jogereje helyett, továbbá számos párhuzamos rendelkezés hatályon kívül helyezésére is sor kerül. Felesleges például a rész-véglegesség rögzítése a normaszövegben, hiszen az az Ákr. alapján főszabály.

A fellebbezésre vonatkozó, jelen törvény szerinti módosítása esetében a fellebbezési jog nem attól függ, hogy melyik hatóság vagy szervezet végzi az ellenőrzést, hanem attól függetlenül valamennyi közlekedési ellenőrzés esetén biztosítja a jövőben a fellebbezés lehetőségét.

Az Ákr. 116. § (1) bekezdése alapján fellebbezésnek akkor van helye, ha azt törvény kifejezetten megengedi. Ilyen megengedő szabályt tartalmaz az Ákr. 116. § (2) bekezdése is, amikor kimondja, hogy fellebbezésnek van helye, ha a határozatot a rendvédelmi szerv helyi szerve hozta. Tekintettel arra, hogy a helyszíni rendőri intézkedés alapján megindult hatósági eljárás keretében nem kizárólag a rendvédelmi szerv helyi szerve hoz határozatot, hanem a területi szervek is, ezért törvényi szinten szükséges rögzíteni a fellebbezésre való jogosultságot. A kormányrendeleti szintű szabályozás fogja a másodfokon eljáró szervet, valamint a felügyeleti szervet is kijelölni.

A jelentős mennyiségű iratra tekintettel a törvény alapján az elektronikusan aláírt határozat papír alapú kiadmányához nem szükséges az E-ügyintézési tv. szerinti kézi záradékolás, az gépi úton is végezhető, a kiadmányozásra jogosult aláírásának és a szerv bélyegzőnyomatának nyomtatásával.

Az üzembentartó kimentheti magát a felelősségre vonás alól, ha - a jármű használójával együtt - nyilatkozik, hogy a szabályszegés időpontjában a járművet más személy használatába adta. Ebben az esetben szükséges, hogy a megnevezett személlyel szemben a felelősségre vonásra az eredeti bizonyító erejű magánokiratba foglalt nyilatkozat benyújtása alapján kerülhessen sor.

A veszélyes áruk szállításának és a szállításhoz kapcsolódó tevékenységnek a hatósági ellenőrzése kizárólag hivatalból indul, az ügyfél nem kérheti a hatósági ellenőrzést. A 21/O. § az Ákr. szabályaira tekintettel a fellebbezési jogról rendelkezik.

Az Ákr.-ből kikerült az újrafelvételi eljárás jogintézménye, azonban e jogorvoslati forma kiegészítő szabályként megalkotható. A rendőrség által a Kkt. 20-21. §-a alapján folytatott eljárások során ezen jogorvoslati forma megtartás indokolt, ezért a Kkt.-ban szükséges megteremteni a jogalapot.

Az Ákr.-ben foglaltak alapján törvényi szinten szükséges rendelkezni arról, ha az elsőfokú döntés ellen fellebbezésnek van helye. Tekintettel arra, hogy a megkülönböztető és figyelmeztető jelzésekkel kapcsolatos közigazgatási hatósági eljárásokban nem kizárólag a rendvédelmi szerv helyi szerve jár el elsőfokon, a rendvédelmi szerv területi szerve által hozott határozatok elleni fellebbezés lehetőségének megteremtése érdekében szükséges a kérdéses rendelkezést törvényi szinten rögzíteni. Mindemellett egyes eljárási szabályokat a későbbiekben kormányrendeletben szükséges szabályozni, ezért indokolt egy kormányrendeleti felhatalmazó rendelkezés beillesztése a törvénybe. A kormányrendeleti szintű szabályozás fogja a másodfokon eljáró szervet, valamint a felügyeleti szervet is kijelölni.

A pályaalkalmassági vizsgálatok tárgyában lefolytatott hatósági eljárások eredményeként hozott döntések esetén indokolt, hogy a bíróság a közigazgatási döntést ne változtathassa meg, figyelemmel egyrészt arra, hogy a hatósági döntések az ügyfél - eljárás során lefolytatott - vizsgálati eredményei alapján kerülnek meghozatalra, azok a bírósági eljárásban nem megismételhetőek, nem reprodukálhatóak. Másrészt az ezen eljárások során lefolytatott vizsgálatok olyan speciális műszerekkel, módszerekkel történnek, amelyekkel a bírósági eljárás során kirendelt szakértők nem biztos, hogy rendelkeznek. Ebből következően indokolt a pályaalkalmassági vizsgálati döntések tekintetében a megváltoztatási jogkör kizárása az ágazati törvényben. A közlekedési hatóságnak az utak építésének, forgalomba helyezésének és megszüntetésének engedélyezésével összefüggő hatósági eljárásokban hozott döntése esetén hasonló okok miatt indokolt a megváltoztatási jogkör kizárása.

A 7-9. §-hoz

A törvény az Ákr.-rel való összhang megteremtése érdekében módosítja a foglalkoztatás elősegítéséről és munkanélküliek ellátásáról szóló 1991. évi IV. törvényt (a továbbiakban: Flt.).

Az Flt többek között a foglalkoztatás elősegítését célzó támogatásokra, valamint az álláskeresők nyilvántartásba vételére és az álláskeresők részére járó ellátásokra vonatkozó szabályokat tartalmazza. Ezekben az ügyekben az Flt. szabályainak figyelembevételével a közigazgatási hatósági eljárás általános szabályait kell alkalmazni. A törvény hatályon kívül helyezi az Flt-nek azokat a szabályait, amelyek vagy ellentétesek az Ákr. rendelkezésével, és az általuk szabályozott kérdésben eltérő szabályozásra az Ákr. nem ad lehetőséget, vagy a hatályban tartásuk - az Ákr. szabályaira figyelemmel szükségtelen.

A törvény továbbá az Ákr.-nél részletesebb szabályokat tartalmaz a jogutódlás, valamint az iratbetekintési jog szabályozása tekintetében.

A közigazgatási perrendtartásról szóló 2017. évi I. törvény (a továbbiakban: Kp.) 90. § (3) bekezdés c) pontja alapján a bíróság nem változtathatja meg a mérlegelési jogkörben hozott közigazgatási cselekményt, ennek megismétlése szükségtelen.

A 10-12. §-hoz

Az Ákr.-ben használt terminológiára tekintettel technikai jellegű átvezetéseket hajt végre a módosítás. Az egészségügyi államigazgatási szerv hatáskörébe tartozó eljárások speciális jellegére tekintettel az Ákr. keretei között az Ákr.-től eltérő szabályok megalkotására kerül sor a függő hatályú döntésben a kérelmezett jog gyakorlásáról való rendelkezést illetően. A honvédelmi ágazat sajátos hatósági ügyei tekintetében szükséges az eljárás érdemi lefolytatására vonatkozó Ákr.-től eltérő szabályok, valamint azt kiegészítő rendelkezések megállapítása.

A 13. §-hoz

A Kp. hatályba lépése miatt szükséges terminológiai módosítás.

A 14. §-hoz

A kárpótlási hatóság előtt folyó eljárásban nincs szükség az Ákr. szerinti 60 naptól eltérő ügyintézési határidő biztosítására, ezért a vonatkozó rendelkezés hatályon kívül helyezésére kerül sor. Ezen felül a Kp. hatálybalépésével szükségtelenné vált rendelkezések hatályon kívül helyezését tartalmazza.

A 15-16. §-hoz

A Kp. hatálybalépésével kapcsolatosan szükséges terminológiai módosításokat, illetve a Kp.-ból következő rendelkezések elhagyását tartalmazza a törvény. A „Közigazgatási per” alcímben megtartásra kerültek a nem perjogi, illetve a Kp.-ból nem következő szabályok. Mivel nem hatósági döntésről van szó, ezért a perindítást külön nevesíteni kell.

A 17. §-hoz

Az egyes állami tulajdonban lévő vagyontárgyak önkormányzatok tulajdonába adásáról szóló 1991. évi XXXIII. törvény 35. §-a arról rendelkezik, hogy a közigazgatási eljárás általános szabályairól szóló törvény alkalmazása során a fővárosi és megyei kormányhivatal felügyeleti szerve a helyi önkormányzatokért felelős miniszter. Továbbá kimondja, hogy a fővárosi és megyei kormányhivatalnak a vagyon önkormányzat tulajdonába adásáról és az önkormányzat tulajdonjogának más önkormányzat, illetve állam részére történő átadásáról, valamint a használati jog átadásáról hozott hatósági határozata ellen fellebbezésnek helye nincs.

A hatályon kívül helyezése azért szükséges, mert a törvény 54. §-a alapján 2017. január 1-jétől kimondja, hogy a helyi önkormányzat állammal szemben támasztott, e törvény szerinti tulajdoni igényének érvényesítése során 2017. január 1-jét követően a tulajdoni igény keletkezésének időpontjától függetlenül kizárólag a bíróság jogosult eljárni. E rendelkezés mellett a 35. § rendelkezése aktualitását veszti. A felügyeleti szerv kijelölését is indokolatlan megtartani.

A 18-20. §-hoz

Az Szjtv. 7/A. § (1) bekezdésének módosítása az Ákr. szerinti szabályozási elvnek megfelelően kimondja, hogy az állami adóhatóság a szerencsejáték ügyben és a koncessziós pályázatnak nem minősülő egyéb ügyben a törvényi és kormányrendeleti szintű szerencsejáték ágazati jogszabályokban meghatározott eltérésekkel az Ákr. szerint jár el. Az Szjtv. 7/A. § (2) bekezdése az Ákr. 49. §-a alapján kizárja az eljárás ügyfél kérelmére történő szünetelését nem új szabályozási elemként (azonos tartalmú rendelkezést az egyes szerencsejátékok engedélyezésével, lebonyolításával és ellenőrzésével kapcsolatos feladatok végrehajtásáról szóló 32/2005. (X. 21.) PM rendelet (a továbbiakban: (Vhr.) 1. § (7) bekezdése tartalmaz). Az Szjtv. 7/A. § (2a) bekezdése az Ákr. 26. § (2) bekezdésében foglalt rendelkezés esetén kizárja az ügyfél által megválasztható kapcsolattartás (gyakorlatilag a hagyományos papír alapú eljárástól eltérő kapcsolattartás) lehetőségét az olyan eljárásokban, amelyekben az ügyfél személyes jelenléte nem mellőzhető. Az Szjtv. 7/A. § (2b) bekezdése a Vhr. - rendeleti szinten az Ákr.-re tekintettel nem fenntartható - 2. § (1) bekezdésének megfelelő rendelkezést tartalmaz.

Az Szjtv. 12. § (4) bekezdésében foglalt rendelkezés az Ákr. bevezetésétől függetlenül is szükséges, a hatósági eljárást érdemben érintő módosítás. E módosítás alapján az állami adóhatóság a bírság kiszabását mellőzve vagy bírság kiszabása mellett a jogsértés abbahagyására kötelezés vagy a jogsértő állapot megszüntetésének elrendelése szankciót is alkalmazhatja. Ezen új szankciós eszközök elsősorban az illegális szervezők elleni fellépés terén lehetnek hatékonyak.

Az Ákr. 108. §-ának megfelelően az Szjtv. 36/F. §-ának módosítása alapján a lefoglalás helyett a zár alá vétel terminológia kerül bevezetésre, valamint az Ákr. 109. § (2) bekezdésében rögzített rendelkezéssel azonos tartalmú szövegrész kerül törlésre.

A rendelkezés az Ákr. elnevezésre való áttéréssel kapcsolatos technikai módosításokat, valamint a jogerős döntés helyett a végleges döntés terminológia bevezetésével összefüggő technikai módosításokat vezeti át.

A Kp. szerint a keresetlevélnek nincs halasztó hatálya a közigazgatási cselekmény hatályosulására, e főszabálytól azonban az ágazati jogszabály eltérhet. Erre tekintettel a törvény a szerencsejáték szervezéséről szóló 1991. évi XXXIV. törvény hatálya alá tartozó ügyekben kimondja, hogy a keresetlevél benyújtásának a végrehajtásra halasztó hatálya van, kivéve, ha a döntést a hatóság azonnal végrehajthatónak nyilvánította.

A 21-23. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

A 24-26. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

A 27-29. §-hoz

Az Ákr. hatálybalépésével összefüggésben a közjegyzőkről szóló 1991. évi XLI. törvényben, illetve kormányrendeletben szükséges megállapítani az eddig miniszteri rendeletben foglalt kiegészítő eljárásjogi rendelkezéseket. Így a területi kamarának az összeférhetetlenség megszüntetésével kapcsolatos egyes eljárási intézkedéseinek szabályait, valamint a Magyar Országos Közjegyzői Kamara által a közjegyző, a közjegyzőhelyettes és a közjegyzőjelölt részére kiállított arcképes igazolvány adattartalmát szabályozó egyes rendelkezések a törvényben kerülnek elhelyezésre, míg további eljárásjogi rendelkezések kormányrendeletben történő szabályozásához a törvényben új felhatalmazó rendelkezést szükséges megállapítani, valamint a korábbi felhatalmazó rendelkezést hatályon kívül helyezni.

Ezen túlmenően a módosítások az Ákr. és a Kp. terminológiájával és szabályozási logikájával teremtenek összhangot. Bevezetésre kerül a véglegesség fogalma a hatósági döntések jogereje helyett, és az Ákr. ügyfélre vonatkozó szabályaival is megteremti az összhangot a törvény.

A Kp. XXIV. fejezete köztestületi felügyeleti perként új pertípust vezet be, a bíróság eljárására vonatkozó szabályok ezért hatályon kívül helyezhetőek.

A 30-31. §-hoz

Az Ákr. 8. § (3) bekezdése lehetővé teszi, hogy ágazati törvény az Ákr.-t kiegészítő eljárási rendelkezéseket állapítson meg. Az Ákr.-nek az eljárás megszüntetését szabályozó 47. §-ával összhangban, annak kiegészítéseként és részletezéseként a módosítás lehetővé teszi az eljárás megszüntetését abban az esetben, amikor az ügyfél nem tett eleget határidőben a hiánypótlásra való felhívásnak, és az erre megállapított határidő meghosszabbítását sem kérte.

A módosítás értelmében továbbra is felhatalmazást kap az iparügyekért felelős miniszter, hogy a kötelező hitelesítésű mérőeszközök mérésügyi követelményeit, a hitelesítés általános feltételeit és szabályait rendeletben állapítsa meg. E rendelkezések tekintetében a módosítás értelmében az eljárási szabályokra vonatkozó felhatalmazás került törlésre, tekintettel arra, hogy az Ákr. 8. § (3) bekezdése alapján csak törvény, vagy kormányrendelet állapíthat meg eljárási szabályokat.

Az Ákr. 50. § (2) bekezdés c) pontja alapján az ügyintézési határidő teljes eljárás esetén 60 nap. Az Mtv. 8. § (3) bekezdésének hatályon kívül helyezése értelmében az Mtv. által szabályozott eljárásokban az ügyintézési határidő tekintetében az Ákr. általános szabálya érvényesül.

A 32. §-hoz

A módosítások egyfelől az Ákr. terminológiájával és szabályozási logikájával teremtenek összhangot.

Tekintettel arra, hogy a felszámolók névjegyzékébe történő felvétel pályázati eljárás keretében történik, amely során a hatóság a pályázatokat egyenként és összességükben értékeli, indokolt a megváltoztató jogkör kizárása és a hatóság jogszabálysértése esetén a jogszabálysértés megismételt eljárásban való orvoslása.

A 33-34. §-hoz

Technikai jellegű módosítás az Ákr.-ben használt új terminológiára tekintettel, továbbá a Kp. hatálybalépése miatt felesleges rendelkezések hatályon kívül helyezése.

A 35-37. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a döntések véglegességének fogalma a jogerő helyett, a párhuzamos szabályok továbbá deregulálásra kerülnek (jogutódlás).

A kárpótlási eljárások sajátosságaira tekintettel, továbbá az ágazati joganyagban szükséges a hirdetményi közlés lehetővé tétele a jogosulttal való kapcsolattartás ellehetetlenülése mellett azokban az esetekben is, amikor az eljáró hatóság számára a jogutód személye nem ismert.

A 38-39. §-hoz

A kárpótlási eljárások sajátosságaira tekintettel, az ágazati joganyagban - mint kiegészítő eljárásjogi rendelkezés - szükséges a hirdetményi közlés lehetővé tétele a jogosulttal való kapcsolattartás ellehetetlenülése mellett azokban az esetekben is, amikor az eljáró hatóság számára a jogutód személye nem ismert. Nincs szükség viszont az Ákr.-től eltérő ügyintézési határidő meghatározására, ezért a vonatkozó rendelkezés hatályon kívül helyezésére kerül sor.

Ezen kívül a Kp. hatálybalépésével szükségtelenné vált rendelkezések hatályon kívül helyezését tartalmazza.

A 40-42. §-hoz

A külföldön élő magyar állampolgár nyilvántartási ügyében az egységes joggyakorlat érdekében került előírásra, hogy az eljáró hatóság az ügyfelet 8 napos határidővel hívja fel hiánypótlásra.

Nyilvántartási ügyekben a hiányzó bizonyítékok ügyféli nyilatkozattal történő pótlásának általános jellegű biztosítása a személyiadat- és lakcímnyilvántartás közhitelességének felhígulásához vezetne, ezért a hiányzó bizonyíték ügyfél általi pótlására kizárólag a jogszabály által meghatározott esetben (pl: a nőtlen és hajadon családi állapotra vonatkozó nyilatkozat), valamint akkor kerülhet sor, ha az irat aránytalanul nehezen (pl: bizonyos afrikai országok esetében) szerezhető be.

A törvény rendelkezéseinek változása miatt átmeneti rendelkezések megállapítása szükséges. Az átmeneti rendelkezés az Ákr. átmeneti szabályaira figyelemmel lett meghatározva.

Az Ákr. szakít a közigazgatási jogerő fogalmával, a kérelem érdemi vizsgálat nélküli elutasításával és a döntés véglegessége fogalmat és a kérelem visszautasítása fogalmat használja.

A jelentős földrajzi távolságra tekintettel indokolt a külképviseleten előterjesztett személyazonosító igazolvány kiadása iránti ügyben a keresetlevél benyújtására 30 napnál hosszabb időtartamot biztosítani.

A 43-45. §-hoz

A módosítások az új eljárási kódexek terminológiájával és szabályozási logikájával teremtenek összhangot.

A 46-48. §-hoz

A módosítás az Ákr.-ben és a Kp.-ben használt kifejezések átvezetését valósítja meg (jogerő helyett végleges terminológia, bírósági felülvizsgálat helyett közigazgatási per, közzététel helyett a döntés közhírré tétele, fellebbezésre tekintet nélküli végrehajthatóság helyett azonnali végrehajthatóság, érdemi vizsgálat nélküli elutasítás helyett a kérelem visszautasítása).

Az Ákr. 25. § (1) bekezdésére tekintettel hatályon kívül helyezésre kerül az a rendelkezés, amely a megkeresés teljesítésére 15 napot tűz.

Ezen felül a Kp. hatálybalépésével szükségtelenné vált rendelkezések hatályon kívül helyezését tartalmazza a törvény.

A 49-51. §-hoz

A módosítások az új eljárási kódexek terminológiájával és szabályozási logikájával teremtenek összhangot. Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor. Bevezetésre kerül a véglegesség fogalma a hatósági döntések jogereje helyett, az azonnali végrehajthatóság kerül továbbá nevesítésre a fellebbezésre tekintet nélküli végrehajthatóság helyett.

A jogszerű hallgatás intézménye alkalmazásának az Ákr. alapján - a jelenleg hatályos előírástól ellentétesen - akkor van helye, ha

automatikus döntéshozatali eljárásban intézhető ügyben törvény vagy kormányrendelet nem zárja ki,

sommás eljárásban intézhető ügyben törvény vagy kormányrendelet így rendelkezik,

teljes eljárásban törvény vagy kormányrendelet így rendelkezik, továbbá nincs helye függő hatályú döntés meghozatalának, és az ügyben nincs ellenérdekű ügyfél.

Az Ákr. 50. § (5) bekezdése alapján a kérelemre induló eljárások során az ügyintézési határidőbe csak az eljárás felfüggesztésének, szünetelésének és - ha függő hatályú döntés meghozatalának nincs helye - az ügyfél mulasztásának vagy késedelmének időtartama nem számít be, így a szakhatósági eljárás ügyintézési határideje sem. Ez a rendelkezés valamennyi közigazgatási hatósági eljárást lefolytató szervre vonatkozik, azonban az előterjesztés nem tartalmaz indokolást arra vonatkozóan, hogy miért indokolt kifejezetten a bányafelügyeleti, illetve az építésügyi hatósági engedélyezési eljárások során a jogszerű hallgatás intézményének alkalmazása.

A rendelkezés indoka, hogy az engedély megadása a szakhatóság állásfoglalásának - határidő-túllépés miatti - figyelmen kívül hagyásával emberi életet veszélyeztető helyzetet idézhet elő, különösen a használatbavételi engedélyezések esetén. Ilyen lehet például, ha az épület tűzvédelmi berendezései, rendszerei (tűzjelző berendezés, tűzoltó berendezés, hő- és füstelvezetés stb.) nem működőképesek vagy nem építették be azokat, a beépített építési termékek, épületszerkezetek tűzvédelmi jellemzői nem felelnek meg a követelményeknek (pl. tűzgátló ajtó helyett tűzállósággal nem rendelkező ajtót építenek be tűzszakaszhatáron, vagy a homlokzati hőszigetelő rendszer nem felel meg a homlokzati tűzterjedés tekintetében), a kiürítés nem biztosított (a kiürítési útvonalak átbocsátóképessége nem a terv szerinti, az ajtók nyitásiránya ellentétes a menekülés irányával stb.), a tűzoltóság beavatkozása nem biztosított (a tűzoltó gépjárművek nem tudják megközelíteni az épületet, a magasból mentő jármű nem tud megtelepedni a felvonulási terület geometriája, teherbírása miatt vagy a mentési hely és az épület homlokzata közötti távolság nagysága miatt nem tudja elérni a homlokzati mentési ablakot), nem építettek ki tűzcsapot vagy az oltóvíz mennyisége nem megfelelő.

A Bt. jelöli ki az állami földtani feladatot is ellátó bányafelügyeletet, figyelemmel az Ákr. 9. §-ában foglalt felhatalmazásra.

A módosítások az Ákr. 10. § (2) bekezdése alapján megállapítják azon személyek és szervezetek körét, akik (amelyek) a jogszabály erejénél fogva ügyfélnek minősülnek a meghatározott ügyfajtákban.

Az Ákr. meghatározza a kérelem minimális tartalmi elemeit, ezen felül ágazati jogszabály további anyagi jogi követelményeket állapíthat meg. Erre tekintettel szükséges a Bt. módosítása.

Az Ákr. 64. § (1) bekezdése alapján a törvény kizárja, hogy a bányafelügyelet hatósági eljárásaiban az ügyfél nyilatkozata a hiányzó bizonyítékot pótolhassa.

A korábban a Ket.-ben szabályozott anyagi jogi, szankciós rendszerek teljes mértékben kikerülnek az Ákr.-ből, így az anyagi jogi jogkövetkezményeket ágazati törvényben szükséges elhelyezni.

Az 52. §-hoz

A Kp. hatályba lépése miatt szükséges terminológiai módosításokat tartalmazza.

Az 53. §-hoz

A fellebbezést kizáró rendelkezés hatályon kívül helyezése szükséges, mivel az Ákr. alapján törvényben már kizárólag arról kell rendelkezni, ha a döntés ellen fellebbezésnek helye van.

Az 54-56. §-hoz

A rendelkezés a munkaegészségi hatósági feladatot ellátó honvédelmi hatóság kormányrendeletben történő kijelölésére vonatkozó szabályozást tartalmaz, valamint megteremti az Ákr.-ben meghatározott szabályozási szinthez igazodóan a szükséges mértékű és tartalmú eltérő és kiegészítő eljárási szabályok megalkotásának lehetőségét.

Összehangolja a munkavédelemről szóló 1993. évi XCIII. törvény módosítását az Ákr. és a Kp. szabályaival.

Az 57-59. §-hoz

Az Ákr. hatályba lépésével összefüggő módosítások, amelyek a szabályozási logikával és a terminológiával teremtenek összhangot.

A 60-62. §-hoz

Az elismerési eljárás ügyintézési határidejének módosítása arra tekintettel szükséges, hogy az Ákr. szerint az eljárási határidőt az eljárási cselekmények (például hiánypótlás, vizsgálatok elvégzése) nem szakítják meg, ezért a korábbi határidő objektíven nem tartható.

A törvény a tenyésztőszervezet elismerése iránti eljárás során előírja az Ákr. szerinti írásbeli kapcsolattartási formát.

Az Átv. 18. § (1) bekezdése szerinti engedélyezési eljárásokban is elsődleges kapcsolattartási formának az írásbeli formát szükséges megjelölni, figyelemmel annak jelentőségére és alapvetően okirati jellegére.

Az Átv. 15. § (2) bekezdésének hatályon kívül helyezése a gazdasági társaságok megszűnésére figyelemmel indokolt.

Az Átv. 22. § (2) bekezdésének hatályon kívül helyezését az indokolja, hogy a nyilvántartás nem fajtához vagy tenyésztőszervezethez, hanem állattartáshoz van kötve, amit a tartási helyek, a tenyészetek és az ezekkel kapcsolatos egyes adatok országos nyilvántartási rendszeréről szóló 119/2007. (X. 18.) FVM rendelet részletesen szabályoz.

A 63-65. §-hoz

A módosítások az új eljárási kódexek terminológiájával és szabályozási logikájával teremtenek összhangot. Bevezetésre kerül a közigazgatási per fogalma a bírósági felülvizsgálat helyett, az Ákr.-re történő utalás is módosul, a párhuzamos szabályok továbbá deregulálásra kerülnek (jogutódlás).

A kárpótlási eljárások sajátosságaira tekintettel továbbá, az ágazati joganyagban szükséges a hirdetményi közlés lehetővé tétele a jogosulttal való kapcsolattartás ellehetetlenülése mellett azokban az esetekben is, amikor az eljáró hatóság számára a jogutód személye nem ismert.

A 66. §-hoz

A módosítás az Ákr. terminológiájával teremti meg az összhangot.

A 67-69. §-hoz

A módosítások összhangot teremtenek az Ákr. terminológiájával, így bevezetésre kerül a hatósági döntések véglegességének fogalma, a jogerő helyett. Ezen túlmenően a módosítás lehetővé teszi a hadigondozotti ügyekben az elsőfokú határozattal szembeni fellebbezés lehetőségét akkor is, ha arra egyébként az Ákr. alapján nem lenne lehetőség.

A 70-72. §-hoz

A bírósági végrehajtásról szóló 1994. évi LIII. törvény 240/C. § (1) bekezdésében szereplő, a miniszter hatáskörébe utalt feladatokkal összefüggésben - melyek során 2018. január 1-jét követően az Ákr. rendelkezései az irányadók - a részletszabályokat a bírósági végrehajtás szervezetéről szóló 16/2001. (X. 26.) IM rendelet tartalmazza. E részletszabályok törvényi szintű szabályozása nem indokolt, így a módosítás kiegészíti a Vht. kormányrendelet alkotásra vonatkozó felhatalmazóját a részletszabályok kormányrendeleti szintre utalása érdekében. A módosítás ezen felül a Ket.-re történő merev hivatkozások cseréjét, valamint az adatszolgáltatásra vonatkozó párhuzamos rendelkezés deregulációját tartalmazza.

Továbbá a Kp. által használt terminológiával való összhang megteremtése érdekében szükséges, továbbá a Kp. hatálybalépésével szükségtelenné vált rendelkezések hatályon kívül helyezését tartalmazza.

A 73-74. §-hoz

Összehangolja a Bérgarancia Alapról szóló 1994. évi LXVI. törvény szabályait az Ákr. szabályaival. Az iratbetekintési jog korlátozása tekintetében az Ákr.-nél részletesebb szabályokat állapít meg. A bérgarancia támogatásra vonatkozó eljárás tekintetében az állami foglalkoztatási szerv illetékességét a hatályos szabályozással megegyezően határozza meg.

A 75. §-hoz

A törvényességi felügyeleti szabályokat a Kp. tartalmazza, ezért az ágazati törvényekből az ilyen jellegű szabályozás hatályon kívül helyezése szükséges.

A 76. §-hoz

A módosítások az Ákr. terminológiájával teremtik meg az összhangot, ennek megfelelően a hatósági döntések véglegessége kerül nevesítésre a normaszövegben.

A 77-79. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

A 80-82. §-hoz

A módosítás az Ákr. és a Kp. szabályozási logikájával és terminológiájával teremti meg az összhangot. A feleslegesen párhuzamos és az ellentétes szabályok deregulációjára kerül sor, továbbá a szükséges mértékben kiegészítő eljárásjogi rendelkezések kerülnek megállapításra.

A Kp. fenntartja a korábbi szabályozást annak tekintetében, hogy főszabályként a benyújtott keresetlevélnek nincs a közigazgatási cselekmény hatályosulására halasztó hatálya, így az ágazati joganyagokban szükséges arról rendelkezni, ha a keresetlevél benyújtásának halasztó hatálya van.

A 83-84. §-hoz

Többek között pontosításra kerül a VIII. Fejezet címe. Mivel a VIII. Fejezet tartalmilag nemcsak a területi és az országos vízügyi hatóságra, hanem a helyi vízgazdálkodási hatóságként eljáró jegyzőre, a járási (fővárosi kerületi) hivatalra, valamint a fővárosi és megyei kormányhivatalra is kiterjed, ezért a vízügyi hatósági jogkör megnevezés helyett a szélesebb megnevezést, a vízgazdálkodási hatósági jogkört kell alkalmazni.

A helyi vízgazdálkodási hatósági jogkörben folytatott eljárások egyszerűsítése érdekében már itt meghatározásra kerül, hogy a vízügyi hatósági eljárásra vonatkozó szabályok közül melyeket nem kell alkalmazni a települési önkormányzat jegyzőjének, illetve a járási (fővárosi kerületi) hivatalnak. Ezek törvényi szintű szabályok, így az eltérést is a törvényben kell nevesíteni.

A Vgtv. jelenleg hatályos 33/B. § (2) bekezdése szerint a függő hatályú döntésben nem kell rendelkezni a kérelmezett jog gyakorlásáról. Ezt a szabályt továbbra is fenn kívánjuk tartani, az eljárásban elfoglalt helye alapján viszont áthelyezésre kerül a 28/C. §-ba.

Az Ákr. nem rendelkezik az ügyfeleknek az eljárás megindulásáról való értesítéséről, azonban ezt a jellemzően ingatlanhasználattal járó vízügyi eljárásokban indokolt szabályozni. Ezen rendelkezések tehát kiegészítő szabályok.

A kérelemre indult eljárás megindulásáról az ismert ügyfelet és a vízügyi igazgatóságot, mint vagyonkezelőt írásban értesíteni kell.

Az írásbeli értesítésnek tartalmaznia kell a kérelmező ügyfél nevét, az ügy tárgyát, iktatási számát, az eljárás megindításának napját és az adott ügyfajtára irányadó ügyintézési határidőt, az ügyintézési határidőbe nem számító időtartamokat, az ügyintéző nevét és hivatali elérhetőségét, valamint az iratokba való betekintés és a nyilatkozattétel lehetőségére irányuló tájékoztatást.

Ha a vízügyi hatósági eljárásban legalább ötven ügyfél ismert, az írásbeli értesítés helyett az ismert ügyfeleket az eljárás megindulásáról hirdetményi úton kell értesíteni. Az értesítés közhírré tehető. A hirdetmény útján közölt értesítés tartalmazza az ügy tárgyát és rövid ismertetését, valamint tájékoztatást arról, hogy az érintettek hol és mikor tekinthetnek be az ügy irataiba.

Fontos megteremteni annak a lehetőségét, hogy az ügyfelet az előírások megsértésének megállapítása esetén a hatóság először felhívja a jogsértő tevékenység megszüntetésére a jogkövetkezményekre történő figyelmeztetéssel, és a hatóság a hivatalbóli eljárást csak abban az esetben indítja meg, ha az ügyfél a számára előírt határidőben nem hagy fel a jogszabálysértéssel. Ez kiegészítő szabályt jelent, átvéve a Ket. 94. § (1) bekezdésének jelenleg hatályos szabályozását.

A helyi vízgazdálkodási hatósági jogkörben folytatott eljárások esetében indokolatlan vízikönyvi okirattár fenntartásának előírása, illetve mivel vízimunkát nem engedélyeznek, az ilyen tartalmú nyilvántartás vezetése sem reális elvárás. Ezért a hatósági eljárási tapasztalatokhoz igazodva csak a vízilétesítményekről történő nyilvántartás vezetés szükséges, így a jogi szabályozás ennek megfelelően módosul.

Ezen kívül szövegcserés módosításokat tartalmaz a törvény, amelyek a Ket. helyett az Ákr.-re utalást, a határozat jogerőre emelkedése helyett a véglegessé válást, a vízkészletjárulék vonatkozásában - mivel nem elég az Ákr. 8. § c) pontja alapján az Art.-ra utalás - a vízügyi hatóság adóhatósági eljárását tartalmazza.

A 85-87. §-hoz

Az Lt.-ben meghatározott, bizonyos bonyolult eljárásokban a megalapozott döntés meghozatalához hosszabb ügyintézési határidőre van szükség, ugyanis ezen esetekben a hatósághoz benyújtott vagy a hatóság által beszerzendő iratok nagy száma és jelentős terjedelme (pl.: több száz oldalas kézikönyvek) az átlagoshoz képest komplexebb és hosszabb ügyintézői munkát igényel. Továbbá ezen bonyolult esetekben jellemző a többszöri nyilatkozattételre felhívás, az átlagosnál jelentősen hosszabb hiánypótlási határidők kiszabása, auditok lefolytatása, szakhatóságok megkeresése stb., így ezen eljárási cselekmények is hosszabb ügyintézési időt igényelnek. Mivel az Ákr. szerint felfüggesztésre csak kivételesen kerülhet sor, a szünetelést pedig csak az ügyfél kérheti, így az ügyfél mulasztásának vagy késedelmének hiányában nagy lehetne a veszélye annak, hogy a hatóság túllépné az ügyintézési határidőt, aminek - az egyéb hátrányos következményeken túl - anyagi vonzata is van az Ákr. értelmében.

Az új 3/H. § alapján a veszélyes áruk szállításának és a szállításhoz kapcsolódó tevékenységnek a hatósági ellenőrzése kizárólag hivatalból indul, az ügyfél nem kérheti a hatósági ellenőrzést.

Összhangban az Ákr. koncepciójával elsődleges jogorvoslattá válik a közigazgatási per, ennek megfelelően a fellebbezés kizárásával kapcsolatos rendelkezések hatályon kívül helyezése is szükséges.

Az Ákr. hatálybalépésével indokolt a katonai légügyi hatóság egyes hatósági eljárási szabályainak kiegészítő eljárási szabályként kormányrendeleti szintre történő emelése. Ezzel egyidejűleg a miniszteri rendeletekre adott felhatalmazások felülvizsgálata is megtörténik.

A módosítások továbbá a Kp. által használt terminológiával való összhang megteremtése érdekében szükségesek.

A 88. §-hoz

A Kp. hatályba lépésével összefüggő terminológiai módosítás, továbbá a bíróságok igazságszolgáltatási tevékenységébe a közigazgatási ügyben eljáró bíróságok eljárása is beleértendő.

A 89-90. §-hoz

A területfejlesztésről és a területrendezésről szóló 1996. évi XXI. törvény határozza meg a területrendezési hatósági eljárásokat és fő szabályait. A módosítások az Ákr.-rel való összhang megteremtését szolgálják.

A törvény az Ákr. 26. §-ának megfelelően rögzíti a kapcsolattartás formáját (írás), valamint pótolja a felügyeleti szerv kijelölésére vonatkozó hiányosságot. Tekintettel arra, hogy az Ákr.-ben rögzített ügyintézési határidőnél hosszabb határidőt a területrendezési hatósági eljárások során a jogalkotó nem kíván bevezetni, a törvényi szabályozás feleslegessé vált. Mivel a területrendezési hatósági eljárás során hozott döntés ellen fellebbezni nem lehet, az Ákr.-rel összhangban a szabály kimondása okafogyottá vált.

A 91-93. §-hoz

A hatályos törvény nem tartalmaz felhatalmazó rendelkezést a Kormány részére a tűzvizsgálattal kapcsolatos eljárási jogszabály megalkotására, ezért indokolt a felhatalmazó rendelkezés.

Törlésre kerül a tűz keletkezési okának egyértelmű megállapítása szövegrész. A tűzvizsgálati gyakorlat azt mutatja, hogy a helyszín nagymértékű megsemmisülése miatt sok esetben a tűz keletkezési okának megállapítása nem lehetséges, így erre vonatkozó kötelezettséget nem célszerű előírni, mivel jogvitára ad okot.

Az Ákr. előírása értelmében a hatósági eljárás kiegészítő szabályait a miniszteri rendeletnél magasabb jogforrási szinten kell szabályozni, ezért a hatósági eljárás szabályozására vonatkozó törvényi felhatalmazó rendelkezéseket is pontosítani szükséges.

A 94-96. §-hoz

Az Ákr. 143. § (3) bekezdésében foglaltakkal összhangban szükséges a „jogerős” terminust „végleges”-re, a „jogerősen” szót pedig „végleges határozattal” kifejezésre módosítani, utalva a hatósági döntésre és annak végleges jellegére, amelyből jogok és kötelezettségek fakadnak.

Figyelemmel az Ákr. 36. § (2) bekezdésére, módosításra kerülnek azok a rendelkezések, amelyek az ügyfelet kötelezik olyan adat szolgáltatására, amely közhiteles nyilvántartásban szerepel. Az Ákr.-rel való összhang megteremtése céljából kikerül a törvényből az a - feleslegessé vált - rendelkezés, amely szerint fellebbezésre nincs lehetőség.

Ezen felül a módosítást a Kp. hatálybalépése miatt szükséges terminológiai változtatások is indokolják.

A 97-99. §-hoz

A módosítások az új eljárási kódexek terminológiájával és szabályozási logikájával teremtenek összhangot. Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor. Bevezetésre kerül a véglegesség fogalma a hatósági döntések jogereje helyett, az azonnali végrehajthatóság kerül továbbá nevesítésre a fellebbezésre tekintet nélküli végrehajthatóság helyett.

A 100-102. §-hoz

A módosítások az új eljárási kódexek terminológiájával és szabályozási logikájával teremtik meg az összhangot. Bevezetésre kerül a hatósági döntések véglegessége, azok jogereje helyett, továbbá a közigazgatási per kerül nevesítésre a normaszövegben a bírósági felülvizsgálat helyett. Ezen túlmenően, ahol szükséges, az eljárások specialitásaira figyelemmel, kiegészítő eljárásjogi rendelkezések megállapítására is sor kerül.

A 103-105. §-hoz

A tervező- és szakértő mérnökök, valamint építészek szakmai kamaráiról szóló 1996. évi LVIII. törvény a kamarák hatósági jellegű eljárását szabályozó rendelkezéseket tartalmazza, amelyek felülvizsgálata szintén szükségessé vált. A módosítás a kamarák feletti felügyeleti szerv kijelölésére, valamint az Ákr. és a Kp. terminológiájához történő hozzáigazításra terjed ki.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A 106. §-hoz

Az Ákr. 37. § (1) bekezdése lehetővé teszi a kérelemnek a kormányablaknál történő előterjesztését is, amely azonban a sportingatlan törvény hatálya alá tartozó ingatlanokra vonatkozó kérelemnél nem indokolt, tekintettel arra, hogy ezen kérelmek speciális jelegűek és a társadalomnak csak szűk körét (jellemzően az önkormányzatokat) érintik. A korábbi tapasztalatok alapján az érintettek által elfogadott és működőképes az a gyakorlat, hogy a kérelmeket a sportpolitikáért felelős miniszterhez kell benyújtani, így ennek fenntartása a jövőben sem okoz majd nehézséget a kérelmezők számára.

Tekintettel arra, hogy a sportingatlan törvény alapján lefolytatható eljárások többsége az iratok beszerzésének körülményessége és a hiánypótlás miatt 8 napnál hosszadalmasabb, a módosítás - élve az Ákr. 39. §-a által biztosított lehetőséggel - a sommás eljárást kizárja ezekben az ügyekben. Az Ákr. 50. § (3) bekezdése lehetőséget ad a teljes eljárásra irányadó 60 napnál hosszabb ügyintézési határidő megállapítására. A fenti okokra és az ügyek bonyolultságára figyelemmel a sportingatlan törvényben lehetőséget kell teremteni az általánosnál hosszabb ügyintézési határidő biztosítására.

A 107-109. §-hoz

Az Ákr. és a Kp. hatályba lépése szükségessé teszi a munkaügyi ellenőrzésről szóló 1996. évi LXXV. törvény módosítását, a munkaügyi ellenőrzés és a munkaügyi hatósági eljárás szabályainak az Ákr. és a Kp. rendelkezéseihez igazítását, illetőleg a szükséges speciális ágazati szabályok beiktatását. A Met. 1996. évi elfogadása óta jelentős változásokon ment át, rendelkezései oly mértékben bővültek, kiegészültek, hogy rendelkezéseinek szerkezeti koherenciája jelentős mértékben csökkent. Az Ákr. hatálybalépéséhez kapcsolódó jelentős számú módosítás, kiegészítés e szerkezeti koherenciát tovább lazította volna, ezért szükségesnek mutatkozott a törvény átszerkesztése, amelynek következtében egyes, jelenleg hatályos rendelkezései más helyre kerülnek, az egy tárgykört szabályozó rendelkezések egy csoportba kerülnek.

A módosítás a munkaügyi hatósági feladatot ellátó honvédelmi hatóság kormányrendeletben történő kijelölésére vonatkozó rendelkezést tartalmaz, valamint megteremti az Ákr.-ben meghatározott szabályozási szinthez igazodóan a szükséges mértékű és tartalmú eltérő és kiegészítő eljárási szabályok megalkotásának lehetőségét.

A „bírósági felülvizsgálat” kifejezés helyett a „közigazgatási per” kifejezést kell használni a Kp. hatálybalépésétől. A Kp. tartalmazza a bíróság döntésére vonatkozó szabályokat, ezért e rendelkezés hatályon kívül helyezése is szükséges.

A 110-111. §-hoz

Az új hatósági eljárási kódexek szabályozási logikájával és terminológiájával való összhangot teremti meg a módosítás.

A 112. §-hoz

Az Ákr. terminológiájával teremti meg az összhangot a módosítás.

A 113-115. §-hoz

Az atomenergiáról szóló 1996. évi CXVI. törvény felülvizsgálata az Ákr. és a Kp. 2018. január 1-i hatályba lépésére tekintettel szükséges. A módosítások tartalma az alábbiak szerint foglalható össze:

Az Atv. hatálya alá tartozó, az Országos Atomenergia Hivatal (a továbbiakban: OAH) által lefolytatott eljárásokban a kérelmet csak írásban és csak az eljáró hatóságnál lehet előterjeszteni. Kérelem másolati példányban vagy kormányablaknál nem nyújtható be.

Az Ákr. 44. §-a szerint az eljáró hatóság határidő megjelölésével, a mulasztás jogkövetkezményeire történő figyelmeztetés mellett - ha törvény vagy kormányrendelet másként nem rendelkezik - egy alkalommal hiánypótlásra hívja fel a kérelmezőt. Az Atv. hatálya alá tartozó ügyekben indokolt, hogy az OAH az eljárások bonyolultságára tekintettel, több alkalommal is kibocsáthasson hiánypótlási végzést.

Az Ákr. 39. §-ának felhatalmazása alapján az Atv.-ben célszerű a sommás eljárás lehetőségét kizárni az atomenergia alkalmazása körében, mivel az Ákr. 41. § (3) bekezdése és a 42. §-a értelmében az eljárás teljes eljárássá alakul át.

Az Ákr. 64. § (1) bekezdésében foglaltakkal szemben az Atv. hatálya alátartozó ügyekben az ügyfél nyilatkozatával nem pótolhatja a hiányzó bizonyítékot.

Az Atv. hatálya alátartozó ügyekben nem célszerű a határozatok szóbeli közlésének megengedése az alapos indokolás kényszere miatt, így ezt ki kell zárni az Ákr. 85. §-ának (4) bekezdése értelmében.

Az Ákr. 50. §-a szerint a teljes eljárásban az ügyintézési határidő 60 nap. Ennél hosszabb határidőt törvény, rövidebb határidőt jogszabály állapíthat meg. Az OAH számára kormányrendeletben és törvényben megállapított hatósági ügyintézési határidőket teljes mértékben felül kell vizsgálni.

Az Ákr. rendelkezései szerint a 60 napnál hosszabb határidőket az Atv.-ben kell szabályozni, erre tekintettel szükséges a módosítások törvényi szintű szabályozása.

Az Ákr. 55. § (1) bekezdése alapján indokolttá vált az eljáró szakhatóságok törvényi szintű szabályozása. Erre tekintettel az Atv. mellékletében kerülnek szabályozásra a szakhatósági eljárások.

Az Atv. 11/A. §-a tartalmaz közmeghallgatásra vonatkozó szabályokat, amely kiegészítő rendelkezésként ágazati törvényben szabályozható. Az Ákr. hatálybalépésével az általános közigazgatási eljárási szabályokból kikerülnek a közmeghallgatásra vonatkozó szabályok, így a legalapvetőbb szabályokat be kell emelni az Atv. keretei közé. Ennek megfelelően a módosítási törvény tartalmazza a közmeghallgatásra vonatkozó eljárási szabályokat.

A kormányrendeleti szintű szabályozásra történő felhatalmazás beiktatása lehetőséget nyújt a honvédelmi hatóság az Ákr.-től eltérő, valamint kiegészítő sajátos eljárási szabályainak megalkotására. Ezzel egyidejűleg a miniszteri rendeleti felhatalmazás hatályon kívül helyezésre kerül.

Ezen felül, az azonnali jogvédelem keretében történő halasztó hatály elrendelésének kizárása az atomenergetikai ügyekben indokolt. A perindítással kapcsolatban a törvény tartalmazza, hogy az OAH által lefolytatott eljárásban hozott közigazgatási határozat ellen csak az indíthat pert, aki az Atv. szerint ügyfél lehet. Az eljárás gyorsítását szolgálja, hogy szakhatóság alpereskénti perbe vonására kizárólag a védiratban tehető indítvány.

A 116. §-hoz

A személyi jövedelemadó meghatározott részének az adózó rendelkezése szerinti felhasználásáról szóló 1996. évi CXXVI. törvény módosítása a Kp.-val való összhang megteremtése érdekében.

Mivel a személyi jövedelemadó meghatározott részének az adózó rendelkezése szerinti felhasználásáról szóló 1996. évi CXXVI. törvény (a továbbiakban: Szftv.) háttérjogszabálya az adózás rendjéről szóló 2003. évi XCII. törvény (a továbbiakban: Art.) és az Art. 143. § (1) bekezdése szerint az adóhatóság másodfokú végzésével szemben nincs helye bírósági felülvizsgálatnak, ezért a jogorvoslati jog biztosítása érdekében szükséges a kedvezményezett keresetindítási jogának szabályozása a fellebbezéssel meg nem támadható határozattal szemben e körben.

A 117-119. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

A 120-121. §-hoz

A módosítások az új eljárási kódexek terminológiájával és szabályozási logikájával teremtenek összhangot. Az Ákr.-re történő utalás is módosul, a párhuzamos szabályok továbbá deregulálásra kerülnek (jogutódlás). Ezen felül a Kp. hatálybalépése miatt feleslegessé vált rendelkezések deregulációjára is sor kerül.

A kárpótlási eljárások sajátosságaira tekintettel továbbá, az ágazati joganyagban szükséges a hirdetményi közlés lehetővé tétele a jogosulttal való kapcsolattartás ellehetetlenülése mellett azokban az esetekben is, amikor az eljáró hatóság számára a jogutód személye nem ismert.

A 122-124. §-hoz

A módosítás az Ákr.-ben és a Kp.-ben használt kifejezések átvezetését valósítja meg (jogerő helyett végleges terminológia, bírósági felülvizsgálat helyett közigazgatási per, közzététel helyett a döntés közhírré tétele, fellebbezésre tekintet nélküli végrehajthatóság helyett azonnali végrehajthatóság).

Az Ákr. 80. § (2) bekezdés c) pontja alapján a törvény kimondja, hogy a gondozási hely, illetve tartózkodási hely megváltoztatásával kapcsolatos ügyekben jogszerű hallgatásnak minősül, ha a gyámhatóság harminc napon belül nem dönt.

Az Ákr. 72. § (1) bekezdése alapján a törvény a hatálya alá tartozó ügyekben elrendeli az ügyfél szakértői vizsgálatban való közreműködését.

A 125. §-hoz

Az Ákr. a jelenlegi alaki jogerő helyett a döntés véglegessége fogalmat használja, kifejezésre juttatva, hogy a végleges döntés a hatósági eljárás befejezése, azt már a hatóság nem módosíthatja, abból jogok és kötelezettségek fakadnak, tehát a hatóság döntési joga tekintetében véglegesnek minősül. Mindezekre tekintettel az ágazati joganyagban szükségessé vált a „jogerő” terminus lecserélése.

A 126-128. §-hoz

A módosítások az új eljárási kódexek terminológiájával és szabályozási logikájával teremtik meg az összhangot. Bevezetésre kerül a hatósági döntések véglegessége, azok jogereje helyett, továbbá a közigazgatási per kerül nevesítésre a normaszövegben a bírósági felülvizsgálat helyett. A módosítások továbbá lehetővé teszik bizonyos hatósági ügyekben - kamarai eljárások - a közigazgatáson belüli jogorvoslati formát, a fellebbezést, ezen felül a Kp. hatálybalépésével feleslegessé váló rendelkezések is deregulálásra kerülnek.

A 129. §-hoz

Technikai jellegű módosítás szükséges a Ket.-re történő utalásra tekintettel.

A 130-132. §-hoz

Az épített környezet alakításáról és védelméről szóló 1997. évi LXXVIII. törvény (a továbbiakban: Étv.) főként az építésügyi és építésfelügyeleti hatóságok eljárását szabályozó rendelkezéseket tartalmaz. A hatósági eljárás szabályait túlnyomó részt egy önálló alcím rendezi, amelyet a felülvizsgálatra tekintettel újraszabályoz a törvény.

A hatósági eljárások esetében az ügyintézési határidő kezdő időpontjának Ákr.-től eltérő meghatározása indokolt. Mivel az építésügyi hatósági eljárások túlnyomó részben az építésügyi hatósági engedélyezési eljárást támogató elektronikus dokumentációs rendszerben (ÉTDR) zajlanak, az oda történő feltöltést követő munkanaptól célszerű az ügyintézési határidőt számítani.

Az Étv. eddig is tartalmazott ügyintézési határidőket, amelyek az Ákr.-hez képest egyes esetekben lefelé, egyes esetekben felfelé eltérnek. Ezeket továbbra is célszerű megtartani.

Az Ákr. által adott lehetőséggel élve a törvény kimondja, hogy az építésügyi és az építésfelügyeleti hatósági eljárásban az ügyfél nyilatkozata nem pótolja a hiányzó bizonyítékot, akkor sem, ha annak beszerzése nem lehetséges. Az építésügyi és építésfelügyeleti hatósági munka során komoly érdekellentétek feszülnek egymásnak, ezért nem indokolt, hogy az ügyfél nyilatkozata bizonyíték-helyettesítő erőt kapjon. A hatóság ettől függetlenül természetesen továbbra is mérlegelni fogja az ügyfél nyilatkozatát, mint bizonyítékot, de nem egy másik bizonyíték helyettesítésére.

A törvény a fentiek mellett elvégzi az Étv. szövegének az Ákr. és a Kp. terminológiájához történő hozzáigazítását is.

A törvény egyrészt beépíti a közigazgatási perben megtámadható fordulatot a hatósági döntés felülvizsgálatára történő utalás helyett, másrészt a keresetlevél benyújtása tekintetében továbbra is fenntartja az általános szabályok szerinti harminc napos határidőnél rövidebb határidő előírására vonatkozó rendelkezést az eddigi bevált gyakorlatnak megfelelően.

A településrendezési szerződés közigazgatási szerződéssé minősítése egyértelműsíti, hogy ezen szerződéssel kapcsolatos jogviták a Kp. 4. §-a alapján közigazgatási ügyben eljáró bíróság hatáskörébe tartoznak.

A 133-134. §-hoz

Az Ákr. terminológia változása indokolta jogtechnikai jellegű pontosítás. Ezen felül indokolt a módosítással érintett megállapodás hatósági szerződéssé minősítése.

A 135-137. §-hoz

A módosítások az új eljárási kódexek terminológiájával és szabályozási logikájával teremtenek összhangot. Érvényesül az Ákr. szerinti általános ügyintézési határidő. Bevezetésre kerül a véglegesség fogalma a hatósági döntések jogereje helyett, a megkeresés a belföldi jogsegély helyett.

Az Ákr. 64. § (1) bekezdése alapján kimondja a törvény, hogy a főszabálytól eltérően az ügyfél nyilatkozata a hiányzó bizonyíték pótlására nem alkalmas.

A Kp. szerint a pert többfokú közigazgatási eljárásban hozott cselekmény esetén az utolsó fokon eljárt közigazgatási szerv ellen kell indítani, ha törvény nem tér el ettől. A nyugdíjbiztosítási igazgatási szervek hatáskörébe tartozó többfokú közigazgatási eljárások esetén indokolt a Kp. szabályától való eltérés és a Fővárosi Közigazgatási és Munkaügyi Bíróság kizárólagos illetékességének megállapítása arra az esetre, ha az ügyben a nyugdíjbiztosítási igazgatási szerv, illetve többfokú közigazgatási eljárás esetén az elsőfokú nyugdíjbiztosítási igazgatási szerv országos illetékességgel jár el.

A 138-140. §-hoz

A módosítás az Ákr.-rel való terminológiai és szabályozási logikai összhang megteremtését szolgálja. Ezen felül, a Kp. főszabály szerint biztosítja a bíróság megváltoztatási jogkörét, ezért indokolt esetben az ágazati törvényben rendelkezni kell arról, hogy egy adott ügytípus tekintetében a bíróság nem változtathatja meg a közigazgatás döntését. Az egészségügyi technológiák egészségbiztosítási finanszírozásba történő befogadására irányuló eljárásban, valamint a már befogadott technológiák egészségbiztosítási finanszírozásra való alkalmasságának megállapítására irányuló eljárásban hozott döntések esetén indokolt a közigazgatási cselekmény bíróság által történő megváltoztatásának kizárása. A módosítás továbbá a Kp. hatálybalépése miatt szükséges terminológiai változtatásokat tartalmaz.

A 141-143. §-hoz

Az Ákr. 37. § (1) bekezdése alapján a kérelem a kormányablaknál is előterjeszthető, kivéve, ha ezt törvény vagy kormányrendelet kizárja. A törvény él ezzel a lehetőséggel és rögzíti, hogy a kérelem bizonyos ügyekben a kormányablaknál nem nyújtható be.

Összhangban az Ákr. koncepciójával, elsődleges jogorvoslattá válik a közigazgatási per, így a törvény az egyes eljárásokban kifejezett rendelkezéssel teszi lehetővé a fellebbezést.

A módosítás az új eljárási kódex terminológiájával teremt összhangot. Bevezetésre kerül a véglegesség fogalma a hatósági döntések jogereje helyett, a bírósági felülvizsgálat helyett a közigazgatási per, a közzététel helyett a döntés közhírré tétele.

Az Ákr. 120. §-a alapján a döntés hivatalból történő módosításának, visszavonásának a közléstől számított egy éven belül, legfeljebb egy ízben van helye, ezért a törvény 39/B. § (2) bekezdését hatályon kívül kell helyezni.

Tekintettel arra, hogy az Ákr. 80. § (4) bekezdése szerint csak abban az esetben nem kell határozatot hozni, ha az eljárás a jogszabályban meghatározott jogosultak pénzbeli ellátásának mérlegelés nélkül a jogszabályban meghatározott mértékre történő emelésére irányul, így az Ebtv. 62. § (4) bekezdését hatályon kívül kell helyezni.

Az Ákr. 134. §-ára tekintettel a törvény 71. § (2) bekezdése felesleges, ezért annak hatályon kívül helyezése szükséges.

Az árhoz nyújtott támogatással kapcsolatos eljárási szabály az Ákr. alapján miniszteri rendeletben nem szabályozható. Erre figyelemmel az alapvető részletszabályokat önálló és egységes kormányrendeletben szükséges szabályozni, amelyre vonatkozó törvény kidolgozása folyamatban van, ugyanakkor tekintettel arra, hogy az Ákr. 139. §-a ágazati eljárási szabályokra vonatkozó kifejezett felhatalmazást nem telepít a Kormányra, viszont kiegészítő eljárási szabályok alkalmazására kormányrendeleti szinten is lehetőség van, ezért az egységes kormányrendeletre vonatkozó felhatalmazás érdekében indokolt a felhatalmazó rendelkezés megalkotása, illetve a miniszteri rendeletre szóló felhatalmazás törlése.

A Kp. főszabály szerint biztosítja a bíróság megváltoztatási jogkörét, ezért indokolt esetben az ágazati törvényben rendelkezni kell arról, hogy egy adott ügytípus tekintetében a bíróság nem változtathatja meg a közigazgatás döntését. Az egészségügyi technológiák egészségbiztosítási finanszírozásba történő befogadására irányuló eljárásban, valamint a már befogadott technológiák egészségbiztosítási finanszírozásra való alkalmasságának megállapítására irányuló eljárásban hozott döntések esetén indokolt a közigazgatási cselekmény bíróság által történő megváltoztatásának kizárása. A módosítás továbbá a Kp. hatálybalépése miatt szükséges terminológiai változtatásokat tartalmaz.

A 144-146. §-hoz

A közigazgatási hatósági eljárás és szolgáltatás általános szabályairól szóló 2004. évi CXL. törvényre utalásra tekintettel technikai jellegű módosításra kerül sor.

Az Ákr. 130. § (5) bekezdése alapján törvény meghatározhat olyan ügyfajtát, amelyben az ügyfelet költségmentesség illeti meg. Erre figyelemmel a Kultv. rendelkezik arról, hogy a szakértői tevékenység folytatásának bejelentése során, illetve a muzeális intézmények működési engedélyével összefüggő hatósági eljárásokban az ügyfelet költségmentesség illeti meg.

A kultúráért felelős miniszter által gyakorolt hatósági jogkörök teljes körű szabályozásához, a jogszabályi koherencia megteremtéséhez szükséges a miniszter közművelődési ágazati feladatai között a népi iparművészettel kapcsolatos feladat nevesítése.

A törvény kijelöli a Kultv. hatálya alá tartozó hatósági ügyekben hatáskörrel és illetékességgel rendelkező szerveket.

A módosítás megteremti továbbá a koherenciát az Ákr.-rel a Kultv. hatálya alá tartozó hatósági ügyek eljárási szabályaira vonatkozó kormányrendeleti szintű felhatalmazó rendelkezések beiktatásával, a jelenleg hatályos, miniszteri rendelet megalkotására vonatkozó felhatalmazó rendelkezés módosításával, illetve a hatályon kívül helyező rendelkezéssel.

A 147-149. §-hoz

Az ingatlan-nyilvántartási eljárás az ingatlannal kapcsolatos jogok bejegyzésére és tények feljegyzésére, módosítására, illetve törlésére, valamint az ingatlan-nyilvántartásba bejegyzett jogosult és az ingatlan adataiban bekövetkezett változások átvezetésére irányuló közigazgatási hatósági eljárás. A törvény különös és kiegészítő hatósági eljárási szabályokat állapít meg az Ákr. általános szabályaihoz képest. Ennek megfelelően a törvény ingatlan-nyilvántartási hatósági eljárási szabályait összhangba kell hozni az Ákr. rendelkezéseivel. A módosítás az alapvetően szükséges változtatások elvégzése során tekintettel van a hatósági ügy sajátos típusára. Ezen túlmenően a Kp. hatálybalépésével szükségessé váló módosításokat is elvégzi.

A 150-151. §-hoz

A törvény az Ákr. 64. § (1) bekezdése alapján kimondja, hogy az ügyfél nyilatkozata a hiányzó bizonyíték pótlására nem alkalmas.

A módosítás az Ákr.-ben használt kifejezések átvezetését is megvalósítja (jogerő helyett végleges terminológia, fellebbezésre tekintet nélküli végrehajthatóság helyett azonnali végrehajthatóság).

A Kp. főszabály szerint biztosítja a bíróság megváltoztatási jogkörét, ezért indokolt esetben az ágazati törvényben rendelkezni kell arról, hogy egy adott ügytípus tekintetében a bíróság nem változtathatja meg a közigazgatás döntését. Kutatásengedélyezési ügyben indokolt a közigazgatási cselekmény bíróság által történő megváltoztatásának kizárása.

A 152-154. §-hoz

A módosítások az új eljárási kódexek terminológiájával és szabályozási logikájával teremtenek összhangot. Bevezetésre kerül a véglegesség fogalma a hatósági döntések jogereje helyett, a hatósági szerződésre és a hatósági ellenőrzésre vonatkozó párhuzamos rendelkezések deregulációja is megtörténik. Ahol szükséges, kiegészítő szabályok megállapítására kerül sor.

A korábban a Ket.-ben szabályozott anyagi jogi, szankciós rendszerek szinte teljes mértékben kikerülnek az Ákr.-ből, így az anyagi jogi jogkövetkezményeket ágazati törvényben szükséges elhelyezni.

Az Ákr. meghatározza a kérelem minimális tartalmi elemeit, ezen felül ágazati jogszabály további anyagi jogi követelményeket állapíthat meg. Erre tekintettel szükséges az Fgytv. módosítása.

A Kp. főszabály szerint biztosítja a bíróság megváltoztatási jogkörét, ezért szükséges az erre utaló rendelkezések törlése az ágazati törvényből, a megismételt szabályozás elkerülése érdekében.

A 155. §-hoz

Az Ákr. terminológiájával való összhangot teremti meg.

A 156. §-hoz

A módosítást az Ákr. 62. § (5) bekezdése valamint a 64. § (1) bekezdése indokolja. A polgári törvénykönyvről szóló 2013. évi V. törvény 4:164. § (1) bekezdése szerint a szülői felügyeletet a szülők - megállapodásuk vagy a gyámhatóság vagy a bíróság eltérő rendelkezése hiányában - közösen gyakorolják akkor is, ha már nem élnek együtt. Az esetben, ha a szülői felügyeleti jog gyakorlása vonatkozásában a szülők között nem születik megállapodás, tehát érdekellentét áll fenn és a szülői felügyeletről a gyámhatóság, vagy a bíróság rendelkezik, álláspontunk szerint az útlevélhatóság eljárásban szükséges a hivatkozott rendelkezés bemutatása, annak tartalmára vonatkozóan a szülő - az érdekellentét miatt - nyilatkozatot nem tehet.

Az Ákr. 37. § (2) bekezdése és 50. §-a hatályba lépésével olyan esetben, ahol az eljárás nem a kérelemnek az eljáró hatósághoz történő megérkezésének napján kezdődik, törvényi szintű rendelkezés szükséges.

A módosítást egyebekben az Ákr. és a Kp. hatályba lépésével bekövetkezett jogintézményi változások indokolják.

A 157. §-hoz

A módosítás az új eljárási kódex terminológiájával teremt összhangot.

A 158-160. §-hoz

A módosítás az új eljárási kódexek terminológiájával teremt összhangot. Bevezetésre kerül többek közt a véglegesség fogalma a hatósági döntések jogereje helyett, a kérelem visszautasítása a kérelem érdemi vizsgálat nélküli elutasítása helyett.

A Kp. fenntartja a korábbi szabályozást annak tekintetében, hogy főszabályként a benyújtott keresetlevélnek nincs a közigazgatási cselekmény hatályosulására halasztó hatálya, ezért az ágazati joganyagokban szükséges arról rendelkezni, ha a keresetlevél benyújtásának halasztó hatálya van.

A 161-163. §-hoz

A géntechnológiai tevékenység hatósági felügyelete megkívánja, hogy indokolt esetben a bekövetkező érdeksérelem ellenére is módosítható vagy visszavonható legyen a döntés.

A törvényben meghatározott eljárási határidő általában 90 nap. Az Ákr. szerint az eljárási határidőt az eljárási cselekmények (például hiánypótlás) nem szakítják meg, ezért a korábbi határidő − objektíven − nem tartható, amire figyelemmel szükséges annak módosítása 130 napra.

A törvény 8. § (1) bekezdés a) pontjának hatályon kívül helyezése arra való tekintettel indokolt, hogy az Ákr.-rel nem összeegyeztethető előírást tartalmaz.

Nem támogatható, hogy a bíróság döntsön végső soron a közigazgatási ügyekben. A jelenlegi szabályozási szisztémában a bíróság a hatóság döntését géntechnológiai ügyekben nem változtathatta meg, amelynek a gyakorlata már bevált. Álláspontunk szerint, ahogy az eljáró hatóságok dolgozói részéről is szükséges a kellő szakértelem a döntés meghozatalához, ugyanígy igaz ez a bírósági szakaszban is. A géntechnológiai engedélyezési eljárásokban döntő szerepe van a technológiának, annak nem megfelelő alkalmazása, vagy nem megfelelő rendszerben való kezelése visszafordíthatatlan folyamatokat indíthat el a külvilágban. Ennek a megítélése pedig egy hosszabb folyamat, amelyet a bíró, illetve esetleg az ügyben kirendelt szakértő egy egyszeri döntéssel nem pótolhat.

A közigazgatási cselekmény bíróság által történő megváltoztatásának kizárása a Kp. 90. § (3) bekezdés d) pontjában szereplő felhatalmazáson alapul.

A 164-166. §-hoz

Az Ákr. 35. § (2) bekezdése alapján, ha törvény vagy kormányrendelet másként nem rendelkezik, a kérelmet a hatósághoz írásban vagy személyesen lehet előterjeszteni. A törvény él ezzel a lehetőséggel és rögzíti, hogy a kérelem kizárólag írásban nyújtható be.

Az Ákr. 64. § (1) bekezdése alapján a törvény kizárja, hogy a családtámogatási ellátással kapcsolatos eljárásban az ügyfél nyilatkozata a hiányzó bizonyítékot pótolhassa.

Emellett a törvény az Ákr. és a Kp. terminológiai változásaiból fakadóan technikai jellegű módosításokat tartalmaz. A Kp. fenntartja a korábbi szabályozást annak tekintetében, hogy főszabályként a benyújtott keresetlevélnek nincs a közigazgatási cselekmény hatályosulására halasztó hatálya, így az ágazati joganyagokban szükséges arról rendelkezni, ha a keresetlevél benyújtásának halasztó hatálya van.

A 167-169. §-hoz

A módosítás az új eljárási kódex terminológiájával és szabályozási logikájával teremt összhangot. Bevezetésre kerül a véglegesség fogalma a hatósági döntések jogereje helyett.

Az Ákr. 10. § (2) bekezdése alapján rögzítésre kerül, hogy a civil szervezetek a jogszabály erejénél fogva ügyfélnek minősülnek.

A 170-171. §-hoz

A kötelező rendszeres hatósági ellenőrzését írja elő a szolgáltatóknak.

A módosítás alapján, ha annak gyanúja merül fel, hogy a szolgáltatónak adótartozása van és erről az adóhatóság értesül, az adóhatóság köteles lefolytatni az ellenőrzést.

A hatósági ellenőrzés szabályának módosítása egyértelművé teszi, hogy a hatóság ellenőrzési joga kiterjed a jogszabályok betartatására is, és ezek megszegése esetén helye van bírság kiszabásának.

Továbbá az Ákr.-rel összefüggő pontosításokat és egyéb technikai pontosításokat tartalmaz, a jogerő intézménye helyett végleges határozatról rendelkezik.

A 172-174. §-hoz

A közterület-felügyelői intézkedések nem hatósági ügyek, azonban közhatalmi jellegüknél fogva az Ákr. alapelveinek és egyes eljárási szabályainak (pl. a jegyzőkönyvre vonatkozó szabályok) érvényesülését biztosítani szükséges. Az eljárási szabályok egy részét jelenleg miniszteri rendelet tartalmazza, azonban a jövőben ezek nem mindegyike szabályozható ilyen jogforrási szinten, ezért a kiegészítő és eltérő eljárási szabályok vonatkozásában kormányrendelet megalkotására történő felhatalmazás megalkotása szükséges. A kerékbilincselésre és a járművek elszállítására vonatkozó anyagi jogi szabályok ugyanakkor (pl. hogy mikor van lehetőség ezen jogintézmények alkalmazására) megmarad miniszteri rendeletben.

Az Ákr. rendelkezéséhez igazodóan a jövőben a megkeresésre vonatkozó szabályt már nem indokolt belföldi jogsegélyként minősíteni, ezért az ezzel kapcsolatos rendelkezés hatályon kívül helyezésére kerül sor.

A 175-177. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

A 178-180. §-hoz

A módosítások az új eljárási kódexek terminológiájával és szabályozási logikájával teremtenek összhangot. Ahol szükséges, kiegészítő, illetve - ha az Ákr. az eltérést megengedi - törvényi szintű eltérő szabályok megállapítására kerül sor. Megtörténik a hatósági szerződésre vonatkozó szabályok összhangjának megteremtése is.

Az Ákr. 13. § (1) bekezdése lehetővé teszi a képviseletet az eljárásban, kivéve, ha az ügyfél személyes eljárását törvény írja elő. A vezetői engedély személyazonosításra alkalmas okmány, ezért az említett eljárásokban az ügyfél személyes megjelenése garanciális jelentőségű a személyazonosságának ellenőrzése szempontjából. Mindezekre tekintettel törvényben szükséges előírni az ügyfél személyes eljárását az említett ügyekben.

A módosítással érintett eljárásban hozott határozat bűnügyi nyilvántartási, szenzitív adatokat is tartalmaz vagy tartalmazhat, így ezek nyilvánosságra hozatala nem indokol. A b) pontban megjelölt eljárásban hozott döntés olyan ellenőrzési adatokat is tartalmazhat, amelyek nyilvánosságra hozatala nem célszerű.

Az Ákr. 84. § d) pontja alapján a hatóság a döntését azonnal végrehajthatónak nyilvánítja, ha a hatósági nyilvántartásba történő haladéktalan bejegyzést törvény írja elő. Vannak olyan esetek, amikor a vezetési jogosultság szünetelésének időpontja a vonatkozó jogszabályi rendelkezések alapján már a közlekedési igazgatási hatóság erre vonatkozó határozatának meghozatalát megelőző időponttól (pl. a vezetői engedély helyszíni elvételétől, az egészségi alkalmatlanság megállapításától, a járművezetéstől való eltiltás büntető vagy szabálysértési eljárásban történt jogerős kiszabásától - tehát a vezetési jogosultság szünetelésére okot adó, és így a közlekedési igazgatási hatóság határozatának meghozatalát szükségképpen megelőző időponttól) kezdődik. A forgalmi engedély helyszíni elvételének esetében a jármű forgalomból történő kivonásának időpontja megelőzi az azt elrendelő döntés meghozatalának időpontját. Mivel a forgalomban való jogszerű részvételt igazoló forgalmi engedélyt helyszíni intézkedés során elvették, azzal nem lehet közlekedni, a hivatalból indult eljárásban a forgalomból történő kivonás időtartamát a forgalmi engedély helyszíni elvételének időpontjától kell számítani. A jármű külföldi forgalomba helyezéséről szóló értesítés alapján a jármű forgalomból történő kivonása tekintetében nincs helye mérlegelésnek.

Ezekben az esetekben indokolt a fent említett adatok nyilvántartásba történő haladéktalan bejegyzése, amely a döntés azonnali végrehajtásának elrendelését is lehetővé teszi, ezért a fentiekről a Kknyt.-ben szükséges rendelkezni.

Az Ákr. 27. § (1) bekezdésében foglaltak szerint törvénynek kell meghatároznia a hatóság által az eljárás során megismerhető és kezelhető személyes adatokat. A Kknyt. rendelkezése jelen módosítás kapcsán felülvizsgálásra és a a gyakorlatban szükséges adatokkal történő kiegészítésre került.

Az Ákr. az ún. tanúsító szervezeteket külön már nem nevesíti, ezért ezt törvényi szinten, a Kknyt.-ben kell szabályozni. A korábbi szabályozásokban a felelősségre vonatkozó szabályok nem voltak egyértelműen és minden kétséget kizáróan meghatározva, ezért annak meghatározására is sor kerül.

Az Ákr. 8. § (3) bekezdése lehetővé teszi, hogy - miniszteri rendelet kivételével - jogszabály az Ákr. szabályaival összhangban álló, kiegészítő rendelkezéseket tegyen. A közúti közlekedési nyilvántartás működését és az adatszolgáltatás rendjét jelenleg egy miniszteri rendelet, az 56/1999. (XII. 28.) BM rendelet szabályozza. Az Ákr. fenti rendelkezése miatt szükséges e miniszteri rendelet kormányrendeleti szintre történő felemelése, és az ehhez szükséges felhatalmazó rendelkezés szerepeltetése a Kknyt.-ben.

Az Ákr. a jelenlegi alaki jogerő helyett a „döntés véglegessége” fogalmat használja. Ezen új fogalom következetes alkalmazása indokolta a szövegcserét a törvényben.

További szövegcserére a Kknyt. 9/B. § (1) bekezdésére vonatkozóan tett módosítással összefüggésben, a bekezdésben szereplő pontok változása következtében van szükség.

A Kknyt. 42. § a) pontja hatályon kívül helyezését az teszi indokolttá, hogy a benne foglalt szabályozási tárgykörre vonatkozó felhatalmazás a jelen módosításban foglaltak szerint átkerül a Kknyt. új 41/C. §-ába.

A 181-183. §-hoz

A módosítások az új eljárási kódexek terminológiájával és szabályozási logikájával teremtenek összhangot. A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A 184-185. §-hoz

A módosítások az új eljárási kódexek terminológiájával teremtenek összhangot.

A 186-188. §-hoz

A módosítások az új eljárási kódexek terminológiájával és szabályozási logikájával teremtenek összhangot. Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor. Bevezetésre kerül a véglegesség fogalma a hatósági döntések jogereje helyett.

A veszélyes áruk szállításának és a szállításhoz kapcsolódó tevékenységnek a hatósági ellenőrzése kizárólag hivatalból indul, az ügyfél nem kérheti a hatósági ellenőrzést.

A korábban a Ket.-ben szabályozott anyagi jogi, szankciós rendszerek szinte teljes mértékben kikerülnek az Ákr.-ből, így az anyagi jogi jogkövetkezményeket ágazati törvényben szükséges elhelyezni. Mivel az Ákr. nem állapít meg mérlegelési szempontokat sem, ezért azt az ágazati törvényben kell rendezni.

A 189-191. §-hoz

A Növényorvosi kamarai törvény módosítása pontosítja, hogy a törvény hatálya alá tartozó eljárások közül, mely eljárások közigazgatási hatósági eljárások. Emellett az Ákr. 116. §-ával összhangban a fellebbezés elbírálására jogosult szerv törvényben történő kimondására kerül sor. A szövegcserés módosítás indoka az Ákr. 82. §-ával való összhang megteremtése.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A 192-193. §-hoz

Az új általános közigazgatási rendtartással összhangban újraszabályozásra kerül a hiánypótlási határidő. Amennyiben szükséges, 21 napon belül kell hiánypótlási végzést kibocsátania, amelyre a kérelmezőnek 8 napon belül kell választ adnia. Pontosításra kerül továbbá a nyilvántartáshoz kapcsolódó igazolvány megnevezése, valamint a részletszabályokat tartalmazó kormányrendelet tartalmára vonatkozó rendelkezés.

Az Ákr.-rel összhangban a hatóság döntései végleges döntésnek minősülnek a korábbi jogerős megnevezés helyett.

A 194-196. §-hoz

Az Ákr. szabályaival összhangban a törvény elhagyja azokat a rendelkezéseket, amelyeket a továbbiakban nem lehet vagy nem indokolt eltérésként szabályozni.

Az Ákr. „véglegessé válás” szóhasználatához igazodóan jogtechnikai pontosítást tartalmaz (mivel azonban egyes jogszabályhelyeken nem csak közigazgatási hatósági eljárásban hozott határozatra vonatkozik a rendelkezés, ezért van, ahol a jogerős és a véglegessé vált határozatra is utalni kell).

A 197. §-hoz

Az ügyintézési határidőbe be nem számítandó időtartamok köre az Ákr. alapján lényegesen leszűkült, erre tekintettel szükséges a törvényben említett időtartamokra vonatkozó rendelkezés deregulálása.

A 198-200. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

A 201. §-hoz

A módosítást részben az Ákr. fogalomhasználatának történő megfelelés, részben az ügyfél adminisztrációs terheinek csökkentése indokolja az által, hogy a megkeresésre jogosultak köre bővítésre kerül. Szoros Ákr. kapcsolódása ugyan nincs, de nagyon szűkösen került meghatározásra eddig az adatigénylésre jogosultak köre, amit a gyakorlati tapasztalatok alapján - általánosan a bírósággal, továbbá az állami adóhatósággal, valamint a nemzetbiztonsági szolgálatokkal - feltétlenül bővíteni szükséges.

A módosítást egyrészt az Ákr. által használt fogalmakkal történő harmonizáció (jogerős helyett végleges), illetve a polgárok személyi adatainak és lakcímének nyilvántartását vezető szerv esetében a „központi” megjelölés elhagyása - az indokolatlan szervi korlátozás miatt - indokolja.

A módosítást az Ákr. 125. § (1) bekezdésében megfogalmazott általános költségviselési rendelkezéstől való eltérés megfogalmazása indokolja.

A 202-204. §-hoz

A módosítások az új eljárási kódex terminológiájával és szabályozási logikájával teremtenek összhangot. A törvény a Kp. hatálybalépése miatt szükséges terminológiai változtatásokat is tartalmazza.

A 205-207. §-hoz

Az úgynevezett Lisszaboni Elismerési Egyezmény akként rendelkezik, hogy információs központokat kell létrehozniuk a részes államoknak, ezek együttműködését rendezi a törvény 7. §-a. Az európai uniós elismerésre, a Harmadik részre ezek a normák nem vonatkoznak, az eljáró hatóságok az úgynevezett belső piaci információs rendszerben tartják a kapcsolatot. A törvény főszabállyá teszi a hazai oktatási intézmények, eljáró hatóságok és külföldi partnereik közötti közvetlen kapcsolattartását. Figyelemmel arra, hogy az oklevél vagy a bizonyítvány abból a célból kiállított, gyakran biztonsági elemeket tartalmazó közokirat, hogy azzal jogokat tanúsítsanak, az ügyfél nyilatkozatával főszabályként az oklevél birtoklásának tényét nem lehet bizonyítani.

Az Ákr. 120. § (2) bekezdése alapján rögzíti a törvény, hogy a döntés módosítására, visszavonására jóhiszeműen szerzett és gyakorolt jog sérelmére tekintet nélkül sor kerülhet.

Az alkalmassági és a szakmai vizsga lebonyolítása polgári jogi jogviszony az elismerési eljárás ügyfele és az oktatási intézmény között. A törvény abszolút felső korlátot szab azért, hogy az eltúlzott vizsgadíj ne váljék az elismeréshez kiegészítő feltételként előírt alkalmassági vizsga, szakmai vizsga letételének gátjává, emiatt a mobilitás akadályává.

A másik rendelkezés azt biztosítja, hogy a kérelmezőnek ne kelljen eljárási díjat fizetnie, ha az európai szakmai kártya birtokosaként a belső piaci információs rendszerben tárolt adatainak kijavítását, kiegészítését, törlését vagy zárolását kéri az eljáró hatóságtól, mely rendelkezés a szakmai képesítések elismeréséről szóló 2005/36/EK irányelv 2013/55/EU irányelvvel megállapított 4e. cikk 5. pontjának átültetése a magyar jogba.

Továbbá az Ákr. fogalomhasználatának megfelelő szövegezést teremtik meg a módosítások.

A 208-210. §-hoz

Az Ákr. hatálybalépésével összefüggő módosításokat tartalmaz a normaszöveg. Ennek megfelelően bevezetésre kerül a döntés véglegessége a jogerő helyett, illetve közhírré tétel kerül nevesítésre a döntések közzététele helyett. Ezen túlmenően a jogorvoslati rendszer is hozzáigazodik az új eljárási kódexhez, továbbá a feleslegesen párhuzamos rendelkezések is deregulálásra kerülnek.

A 211-213. §-hoz

A módosítás az új eljárási kódex szabályozási logikájával és terminológiájával teremti meg az összhangot.

A 214-216. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a közigazgatási per fogalma a bírósági felülvizsgálat helyett, a döntések véglegessége a jogerő helyett, az eljárási kódexre történő utalások is módosulnak, a párhuzamos szabályok továbbá deregulálásra kerülnek.

Az Ákr. 65. § (2) bekezdése szerint, ha törvény vagy kormányrendelet másként nem rendelkezik, az ügyfél iratot másolatban is benyújthat a hatóság részére, ha nyilatkozik arról, hogy az az eredetivel mindenben megegyezik. Erre tekintettel a továbbiakban nem szükséges feltüntetni, hogy a megjelölt adatok igazolására szolgáló iratok hiteles másolatát kell a bejelentéshez csatolni. A közvetítői szakmai képzés elvégzését igazoló irat esetén azonban indokolt az eredeti példány, vagy hiteles másolat csatolásának előírása arra tekintettel, hogy a közvetítő szakmai megfelelőségét ez az irat bizonyítja, támasztja alá.

Az igazolvány kiemelt fontosságára tekintettel indokolt előírni, hogy azt csak személyesen lehet átvenni.

A módosítás továbbá azt a gyakorlatban felmerült problémát is feloldja, amely szerint a bejelentést megtevő közvetítő már jogosult eljárás lefolytatására, de a névjegyzékbe bejegyzés vagy - ha a jogszabályi feltételeknek nem felel meg - a tevékenységtől való eltiltás később jut a közvetítő tudomására. A rendelkezés tájékoztatási kötelezettséget ír elő a közvetítő számára annak érdekében, hogy az esetlegesen „kontár” tevékenységvégzésből eredő kockázatokat felmérve dönthessenek a névjegyzékbe még be nem jegyzett közvetítő felkérésének fenntartásáról.

A kiegészítő eljárási szabályokra vonatkozó szigorú Ákr.-beli rendelkezések miatt a felhatalmazó rendelkezéseket is szükséges módosítani.

A Kp. lehetővé teszi a bírósági közvetítést a közigazgatási bírósági eljárásokban is. Szükségessé válik ezért egy új bekezdés megalkotása arra nézve, hogy a közigazgatási bírósági eljárásban a bíró a bírósági közvetítést elrendelő végzését küldje meg bírósági közvetítési feladatokat ellátó bíróságnak. Erre azért van szükség, mert a Kp. szerint a közigazgatási bírósági eljárásban - más peres vagy nemperes bírósági eljárásoktól eltérően - a felek nem kérelmezik a bírósági közvetítést, hanem hozzájárulásukat adják annak elrendeléséhez. Így míg más bírósági eljárásokban a felek a közvetítési feladatokat ellátó bíróságnál terjeszthetik elő kérelmüket, addig közigazgatási bírósági eljárás esetén rendelkezni szükséges arról, hogy az elrendelő végzést a bíró küldje meg a közvetítési feladatokat ellátó bíróságnak.

A törvény céljánál a polgári jogviták mellett a közigazgatási jogvitákat is nevesíteni szükséges, valamint a bírósági közvetítés bíróság illetékességi területe és a polgári perrendtartás szerinti illetékességi szabályai alóli kivétel mellett, ki kell mondani, hogy a közigazgatási perrendtartás szerinti illetékességi szabályok sem irányadóak.

A Kp. rendelkezéseire tekintettel a jogorvoslatról rendelkező alcím hatályon kívül helyezhető.

A 217-218. §-hoz

Az Ákr. alapján miniszteri rendelet már nem állapíthat meg kiegészítő eljárásjogi rendelkezéseket, ezért a miniszternek adott felhatalmazás hatályon kívül helyezése mellett megtörténik a Kormány felhatalmazása a vonatkozó szabályok megalkotására. Hatályon kívül helyezésre kerül továbbá a fellebbezést kizáró rendelkezés, mivel az az Ákr. alapján feleslegessé válik. A közigazgatási per válik főszabállyá, ezért törvényben már csak a fellebbezés lehetővé tételéről szükséges rendelkezni.

A 219-221. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a közigazgatási per fogalma a bírósági felülvizsgálat helyett, a döntések véglegessége a jogerő helyett, az eljárási kódexre történő utalások is módosulnak, a párhuzamos szabályok továbbá deregulálásra kerülnek.

Tekintettel arra, hogy a jogi segítségnyújtás iránti eljárásra és a kérelem benyújtására szolgáló nyomtatványokra vonatkozó szabályok eddig egységes miniszteri rendeletben szerepeltek, melyek közül a hatósági eljárásra vonatkozó kiegészítő szabályokat újonnan elkészítendő kormányrendeletben kell szabályozni, a törvény felhatalmazó rendelkezéseit is ennek megfelelően szükséges módosítani. Magára a támogatások igénybevételére (tehát a jogi segítő eljárására és az ügyfélnek a vele való együttműködésére) vonatkozó szabályok a továbbiakban is miniszteri rendeletben szerepelnek majd, mivel ezek nem a jogi segítségnyújtó szolgálat hatósági eljárásával kapcsolatos rendelkezések.

Tekintettel arra, hogy a jogi segítségnyújtásról szóló 2003. évi LXXX. törvény eddig nem nevesítette külön a közigazgatási pereket, mivel azokat a törvényi szabályozás logikáját követve automatikusan a polgári ágazatra irányadó szabályok szerint kezelendőként ismerte el, a Kp. kihirdetését követően szükségesség vált a törvény módosítása annak érdekében, hogy a közigazgatási perek egyértelműen megjelenjenek. Emellett azért is szükséges a közigazgatási perekre nevesítetten hivatkozó rendelkezések elhelyezése, mert ezáltal válik egyértelművé, hogy a korábbi gyakorlatnak megfelelően a közigazgatási perekben nyújtott szolgáltatások esetében továbbra is a polgári eljárásokra irányadó szabályokat kell alkalmazni. Ennek megfelelően a támogatásra jogosult személyek felsorolását is ki kellett egészíteni a közigazgatási perben érintett személlyel, valamint a Kp. által bevezetett érdekelttel.

A szövegcserés módosító rendelkezések a törvénynek a hatósági határozatok bírósági felülvizsgálatára vonatkozó szabályainak fogalomhasználatát igazítják a Kp. által alkalmazott kifejezésekhez.

A hatályon kívül helyező rendelkezések az indokolatlan párhuzamos szabályozást és a törvény szövegének változása folytán feleslegessé vált szövegrészeket helyezik hatályon kívül.

A 222. §-hoz

A módosítások az Ákr. terminológiájával teremtik meg az összhangot, ennek megfelelően a hatósági döntések jogereje helyett, azok véglegessé válását szükséges rögzíteni a normaszövegben.

A 223-225. §-hoz

A módosítás egyrészt a Kp. hatálybalépése miatt szükséges terminológiai változtatásokat tartalmaz. Másrészt mivel a Nemzeti Média- és Hírközlési Hatóság önálló szabályozó szerv, ezért a közigazgatási tevékenységével kapcsolatos perekre a Kp. szerint a Fővárosi Törvényszéknek lesz hatásköre és illetékessége. Ezért a törvényből szükséges a Fővárosi Közigazgatási és Munkaügyi Bíróság eljárására vonatkozó, továbbá a Kp.-ból következő rendelkezések elhagyása.

A módosítások az Ákr. terminológiájával és szabályozási logikájával teremtik meg az összhangot. A hatósági ellenőrzéssel és a hatósági szerződéssel kapcsolatban az Ákr.-rel ellentétes, valamint párhuzamos rendelkezések deregulációjára sor kerül. Bevezetésre kerül a véglegesség a jogerő fogalma helyett, továbbá a kérelem érdemi vizsgálat nélküli elutasítása helyett a kérelem visszautasítása is. A határidőkre vonatkozó szigorú Ákr.-beli szabályokkal összhangban, a határidő meghosszabbításának lehetősége megszűnik, ugyanakkor ezzel arányban emelkednek azok tartamai. A bírósági felülvizsgálat helyett továbbá a közigazgatási pert nevesíti a normaszöveg.

Technikai pontosítást is tartalmaz, tekintettel arra, hogy a törvény 182. § (1) bekezdése jelenleg két g) pontot tartalmaz.

A 226-228. §-hoz

A módosítás az egyezségkötési hajlandóság növelése, az eljárások rövid időn belül való, békés rendezése érdekében előírja, hogy az Egyenlő Bánásmód Hatóság előtt a felek között kötött és a hatóság által jóváhagyott egyezség esetén az eljárási költségek főszabályként a hatóságot terhelik, azt a feleknek nem kell viselniük. Tekintettel arra, hogy a jogi képviselet a Hatóság előtt nem kötelező, a képviselő költségeire ez a szabály nem terjed ki, továbbá a jogellenes magatartást tanúsító (pl. az eljárást elhúzó, akadályozó) ügyfél az ebből eredő költségek megtérítésére kötelezhető.

Az Ákr. 74. § (1) bekezdése meghatározza az arra vonatkozó szabályokat, hogy a hatóság mely esetekben tart tárgyalást. Erre figyelemmel a törvény a törvénynek a tárgyalás tartására vonatkozó szabályait deregulálja.

A rendelkezés az egyenlő bánásmódról és az esélyegyenlőség előmozdításáról szóló 2003. évi CXXV. törvény érintett előírásának pontosítását tartalmazza, a férfiak és nők közötti esélyegyenlőség és egyenlő bánásmód elvének a foglalkoztatás és munkavégzés területén történő megvalósításáról szóló, 2006. július 5-i 2006/54/EK európai parlamenti és tanácsi irányelv szóhasználatával való összhang érdekében. A normaszöveg „az alkalmazáskor” fordulata - és annak az előírás kezdetére való kiemelése - a rendelkezés hatályának pontosítását célozza, egyértelművé téve, hogy az alkalmazással, vagyis a munkába állással, arra való felvétellel összefüggő kérdésekre vonatkozik a szabályozott kivétel. A „jogszerű célt követő és azzal arányos” kitétel a hatályos szövegnek az alkalmazott feltétel jogszerűségére utaló fordulatában foglalt követelményt bontja ki szövegszerűen is. A módosítás egyértelművé teszi továbbá, hogy a kivételi szabály alapján megengedett megkülönböztetésnek a munka vagy a munkakörülmények természete alapján indokolt tényleges és meghatározó szakmai feltételen kell alapulnia.

A módosítás a jogharmonizációs záradék aktualizálását, valamint kiegészítését is tartalmazza annak érdekében, hogy az megfelelően tükrözze azon uniós jogi aktusokat, amelyeknek való megfelelést a törvény hatályos szövege biztosítja.

A szövegcserés módosító rendelkezések a kérelmező definíciójának egyszerűsítését és nyelvtani pontosítását tartalmazzák, valamint következetessé teszik az „eljárás alá vont személy”, a „tulajdonság”, a „rendelkezés” és a „tesztelés” fogalmának használatát, illetve hivatkozási pontosítást tartalmaznak.

Az Ákr. a jogerő fogalmát nem alkalmazza, ezért az erre való utalásokat a módosítás a döntés véglegességére vonatkozó hivatkozásokkal váltja fel.

A módosítás egyértelművé teszi továbbá, hogy a Hatóság határozatának nyilvánosságra hozatala esetén nem esnek anonimizálási kötelezettség alá sem azon adatok, amelyek más törvény alapján közérdekből nyilvánosak, sem azok, amelyeket e törvény rendel (a határozat közzétételének kontextusában) nyilvánosságra hozni.

A törvény a zár alá vétel és a lefoglalás Ákr.-beli szabályaihoz igazítja a törvény szóhasználatát.

A módosítás továbbá az elektronikus ügyintézés és a bizalmi szolgáltatások általános szabályairól szóló 2015. évi CCXXII. törvény 19. § (3) bekezdésére és 20. § (1) bekezdésére tekintettel enyhíti a képviseleti jogosultság igazolásának követelményeit.

A módosítás az Ákr. szóhasználatának megfelelően a közigazgatási döntéssel szembeni bírósági jogorvoslat megjelölésére a „közigazgatási per” fogalmat vezeti végig a törvény szövegén.

Az Ákr. általános szabályai alapján egyértelmű, hogy a Hatóság eljárásában fellebbezésnek nincs helye, így az erre vonatkozó kifejezett kizáró szabályt a törvény hatályon kívül helyezi.

Mivel a közigazgatási perek főszabálya a három hivatásos bíróból álló tanácsban való eljárás, az ezzel egyező ágazati szabályt a módosítás a duplikáció elkerülése érdekében hatályon kívül helyezi.

A személyes adatok (és köztük a különleges adatok) kezelésének a törvényben meghatározott feltételei az Ákr. adatkezelési szabályaiból és az általános adatvédelmi előírásokból következnek, így azokat a törvény a szabályozás szükségtelen megkettőződésének elkerülése érdekében hatályon kívül helyezi.

A fentiek mellett a törvény jogtechnikai pontosítást végez el a törvény szövegén annak megfelelő értelmezhetősége érdekében.

A 229-231. §-hoz

Az Ákr. hatálybalépésével összefüggésben módosításra kerülő rendelkezéseket tartalmaz az alcím, így a „jogerő” kifejezés „végleges”-re történő cseréje, az ügyintézési határidő meghosszabbításának kizárásáról való - feleslegessé váló - rendelkezés deregulációja történik meg.

A Kp. hatályba lépése miatt terminológiai módosításokat, illetve a Kp.-ból következő rendelkezések elhagyását tartalmazza.

A 232-234. §-hoz

A törvény hatályos szövege utalást tartalmaz a Ket.-re, így szükséges a vonatkozó rendelkezések technikai jellegű módosítása.

Az Ákr. 37. § (1) bekezdése lehetővé teszi a kérelemnek a kormányablaknál történő előterjesztését is, amely azonban az olimpiai járadék megállapítására vonatkozó kérelemnél nem indokolt, tekintettel arra, hogy ezen kérelmek speciális jelegűek és a társadalomnak csak szűk körét érintik. A korábbi tapasztalatok alapján az érintettek által elfogadott és működőképes az a gyakorlat, hogy a kérelmeket a sportpolitikáért felelős miniszterhez kell benyújtani, így ennek fenntartása a jövőben sem okoz majd nehézséget a kérelmezők számára.

Az Ákr. 36. § (2) bekezdése előírja, hogy nem kérhető az ügyféltől az ügyfél azonosításához szükséges adatok kivételével olyan adat, amelyet jogszabállyal rendszeresített közhiteles nyilvántartásnak tartalmaznia kell, ezért változtatni kell azon a törvényi előíráson, miszerint a kérelmezőnek kell csatolnia az arra vonatkozó igazolást, hogy a járadékra nem érdemtelen és nem áll büntetőeljárás hatálya alatt. Az Ákr. hatálybalépését követően az erre vonatkozó igazolást a sportpolitikáért felelős miniszternek kell beszereznie.

Az Ákr. 80. § (2) bekezdése lehetőséget ad a hatóság jogszerű hallgatására, amelyet az Stv. is alkalmazhatónak rendel az olimpiai járadék tekintetében, amennyiben a sportpolitikáért felelős miniszter a kérelem benyújtásától számított 30 napon belül nem hoz döntést. Tekintettel arra, hogy az olimpiai járadék megállapítására vonatkozó eljárások - a büntetlen előélet igazolására vonatkozó adatoknak az illetékes hatóságtól az eljáró miniszter által történő beszerzésének szükségességére - teljes eljárásban zajlanak, annak ügyintézési és a jogszerű hallgatás határidejét indokolt az Ákr. szabályaihoz igazítani, azaz a jelenleg irányadó 30 napot 60 napra módosítani.

Az Ákr. 80. § (2) bekezdés c) pontja alapján teljes eljárásban a jogszerű hallgatásnak kizárólag akkor van helye, ha törvény így rendelkezik. A jogszerű hallgatást tételesen kizáró rendelkezésekre tehát nincs szükség, így azok hatályon kívül helyezésére kerül sor.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A 235-237. §-hoz

A mozgóképről szóló törvény módosításai az új eljárási kódex terminológiájával és szabályozási logikájával teremtik meg az összhangot. Bevezetésre kerül a hatósági döntések véglegessége a jogerő terminus helyett, továbbá a közigazgatási per kerül nevesítésre a bírósági felülvizsgálat helyett a normaszövegben. A hatóság eljárásainak hatékonyságát biztosító, kiegészítő eljárási rendelkezések bekerülnek a törvénybe, továbbá a feleslegesen párhuzamos szabályok deregulációja is megtörténik.

A törvény a Kp. szerinti módosítások átvezetéséről is gondoskodik.

A 238-239. §-hoz

A hegyközségekről szóló 2012. évi CCXIX. törvény alapján a hegybírók meghatározott területen látják el feladatukat. Mivel a szőlőtelepítések ellenőrzése speciális szaktudást igényel, ezért az ültetvények ellenőrzését az erre kiképzett, tapasztalattal rendelkező hegybírók tudják ellátni. Az ültetvények ellenőrzésére vonatkozóan erre figyelemmel szükséges az illetékességi terület törvényi meghatározása a 8. § (3) bekezdésében.

A Bortv. új VIII. Fejezete állapítja meg az Ákr.-től eltérő eljárási szabályokat. A meghozott döntések olyan üzleti titoknak minősülő adatokat is tartalmaznak, amellyel kapcsolatban a döntés címzettjét üzleti hátrány is érheti a nyilvánosságra hozataluk esetén. Erre figyelemmel indokolt az üzleti titkot tartalmazó rendelkezések nyilvánosságra hozatalának megtiltása.

A 240-242. §-hoz

Tekintettel arra, hogy az Ákr. 8. § (3) bekezdésében foglalt, a szabályozás egészére vonatkozó alapelvi jelentőségű rendelkezés az új közigazgatási eljárási kódexben meghatározottakhoz képest ún. kiegészítő eljárási rendelkezésnek minősülő processzuális szabályok deklarálását a továbbiakban kizárólag törvényi vagy kormányrendeleti szinten teszi lehetővé, e jogpolitikai célkitűzésnek megfelelően gondoskodni kell egyrészt a fegyverjogszabályok, másrészt a polgári célú pirotechnikai tevékenységekre irányadó normák tekintetében a továbbiakban törvényi szintű szabályozást igénylő ilyen jellegű rendelkezéseknek a lőfegyverekről és lőszerekről szóló 2004. évi XXIV. törvényben (a továbbiakban: Ftv.) történő rögzítéséről.

A fent meghatározott kiegészítő eljárási cselekményekre vonatkozó szabályozás mellett továbbá az Ftv. szövege a fegyverjogszabályok, illetve a polgári célú pirotechnikai tevékenységekre irányadó normák hatálya alá tartozó közigazgatási hatósági ügyek Ákr. szerinti ágazati intézményi szabályait rögzítő törvényi szintű előírásokkal is kiegészül.

A 243. §-hoz

A kettős felhasználású (polgári és katonai célra, tömegpusztító fegyverrel kapcsolatos tevékenység végzésére is alkalmas) termékek külkereskedelmi forgalmának engedélyezését a kettős felhasználású termékek kivitelére, transzferjére, brókertevékenységére és tranzitjára vonatkozó közösségi ellenőrzési rendszer kialakításáról szóló, 2009. május 5-i 428/2009/EK tanácsi rendelet szabályozza, a hazai részletes szabályokat a 13/2011. (II. 22.) Korm. rendelet állapítja meg az európai uniós csatlakozással összefüggő egyes törvénymódosításokról, törvényi rendelkezések hatályon kívül helyezéséről, valamint egyes törvényi rendelkezések megállapításáról szóló 2004. évi XXIX. törvény 140/E. §-ban kapott felhatalmazás alapján.

Az Ákr. 8. § (3) bekezdése lehetővé teszi, hogy ágazati törvény az Ákr.-t kiegészítő eljárási rendelkezéseket állapítson meg. Az Ákr.-nek az eljárás megszüntetését szabályozó 47. §-ával összhangban, annak kiegészítéseként, részletezéseként a módosítás lehetővé teszi az eljárás megszüntetését abban az esetben, amikor az ügyfél nem tett eleget határidőben a hiánypótlásra való felhívásnak, és az erre megállapított határidő meghosszabbítását sem kérte. A módosítás fontosságát az alapozza meg, hogy ezekben az esetekben önmagában az Ákr. alapján nincs lehetősége a hatóságnak az eljárást megszüntetnie, sem azt más módon lezárnia. Nélkülözhetetlen, hogy kérelemre indult eljárásokat a hatóság az ügyfél részéről való szükségszerű együttműködés hiányában megszüntethesse.

A 244. §-hoz

Szükségessé vált a kis- és középvállalkozásokról, fejlődésük támogatásáról szóló 2004. évi XXXIV. törvényben a Ket.-re vonatkozó utalás hatályon kívül helyezése.

A 245. §-hoz

Az Ákr.-rel való terminológiai összhangot teremti meg a módosítás.

A 246. §-hoz

A módosítások az Ákr.-rel való szabályozási és terminológiai összhang megteremtésére irányulnak.

A 247. §-hoz

A Polgári perrendtartásról szóló 1952. évi III. törvény módosításáról és az egyes közigazgatási nemperes eljárásokban alkalmazandó szabályokról szóló 2005. évi XVII. törvény (Knp.) I. fejezetének módosítása útján hatályon kívül helyezésre kerülnek azon eljárási szabályok, amelyek a Kp. hatálybalépését követően peres eljárássá váló közigazgatási nemperes eljárások szabályait határozták meg. A módosítás egyértelművé teszi, hogy a közigazgatási ügyben eljáró bíróság nemperes eljárásának háttérszabályaként a Kp. egyszerűsített perekre vonatkozó szabályait kell alkalmazni, és meghatározza az eljárás nemperes jellegéből fakadó eltéréseket.

A Knp. hatálya alatt kerül szabályozásra az eljárási cselekmény, így többek között a helyszíni kutatás előzetes bírósági engedélyezésére. Az eljárási cselekmény előzetes engedélyezéséről a közigazgatási szerv írásbeli kérelmére, a kérelem beérkezésétől számított hetvenkét órán belül dönt a bíróság. A bíróság a kérelmezett eljárási cselekményt akkor engedélyezi, ha közigazgatási szerv valószínűsíti, hogy más eljárási cselekmény nem vezetne eredményre. A bíróság a kérelmezett eljárási cselekményt részben is engedélyezheti.

A 248-250. §-hoz

A módosítások az Ákr.-rel való szabályozási és terminológiai összhang megteremtésére irányulnak.

A Pp. és a Kp. hatálybalépésével a törvények elnevezésének, illetve a bírósági felülvizsgálattal és a végrehajtás felfüggesztésével kapcsolatos rendelkezések és a Tszt. vonatkozó rendelkezése összhangjának megteremtése. Továbbá a Kp.-ben megfelelően szabályozott rendelkezésekkel redundáns szabályozás kivezetése.

A 251-253. §-hoz

A módosítás az Ákr.-ben használt kifejezések átvezetését valósítja meg, illetve igazodik az Ákr. azon szabályához, amely szerint az ügyféltől nyilvántartásból megszerezhető adat nem kérhető.

A 254-256. §-hoz

Az Ákr. 57. §-a alapján a törvény hatályon kívül helyezi a szakhatósági eljárással és módosítja az előzetes szakhatósági állásfoglalással kapcsolatos rendelkezéseket.

A törvény az Ákr. 64. § (1) bekezdése alapján kimondja továbbá, hogy a főszabálytól eltérően az ügyfél nyilatkozatával a hiányzó bizonyíték nem pótolható.

A módosítás az Ákr.-ben használt kifejezések átvezetését is megvalósítja (jogerő helyett végleges terminológia, közzététel helyett a döntés közhírré tétele).

A Kp. főszabály szerint biztosítja a bíróság megváltoztatási jogkörét, ezért indokolt esetben az ágazati törvényben rendelkezni kell arról, hogy egy adott ügytípus tekintetében a bíróság nem változtathatja meg a közigazgatás döntését. A klinikai vizsgálat valamint a gyógyszerek kábítószerekkel, pszichotróp anyagokkal, vizsgálati készítményekkel kapcsolatos engedélyezési, módosítási, ellenőrzési eljárásban hozott döntések esetén indokolt a közigazgatási cselekmény bíróság által történő megváltoztatásának kizárása.

A 257-258. §-hoz

Az Ákr. 8. § (3) bekezdése lehetővé teszi, hogy ágazati törvény az Ákr.-t kiegészítő eljárási rendelkezéseket állapítson meg. Az Ákr.-nek az eljárás megszüntetését szabályozó 47. §-ával összhangban, annak kiegészítéseként és részletezéseként a módosítás lehetővé teszi az eljárás megszüntetését abban az esetben, amikor az ügyfél nem tett eleget határidőben a hiánypótlásra való felhívásnak, és az erre megállapított határidő meghosszabbítását sem kérte. A módosítás fontosságát az alapozza meg, hogy ezekben az esetekben önmagában az Ákr. alapján nincs lehetősége a hatóságnak az eljárást megszüntetnie, sem azt más módon lezárnia. Nélkülözhetetlen, hogy kérelemre indult eljárásokat a hatóság az ügyfél részéről való szükségszerű együttműködés hiányában megszüntethesse.

Az Ákr. 43. § (2) bekezdése szerinti függő hatályú döntéssel kapcsolatban szükséges a kérelmezett jogról történő rendelkezés kizárása. E kizáró rendelkezés nélkül a kérelmező a függő hatályú döntéssel olyan határozatot kapna kézhez, mely alapján haditechnikai terméket gyárthat, importálhat, exportálhat egy későbbi időponttól. Ezáltal olyan jogosultság keletkezik, mely ellentétes minden exportellenőrzési elvvel, célkitűzéssel és a nemzetközi gyakorlattal. Ezen a területen a „hallgatás beleegyezés” szabálya, illetve a jóhiszemű - előzetes engedély nélküli - joggyakorlás komoly kockázatot rejt magában, mely nemzetközi kötelezettség megsértéséhez, Magyarország kül- és biztonságpolitikai érdekeinek sérelméhez vezethet. Ezért mindenképpen szükséges az Ákr. 43. § (2) bekezdésének c) pontjában foglalt előírásnak a kizárása.

Az ügyintézési határidő vonatkozásában a 2017. december 31. napjáig hatályban lévő Ket. 14. § (2) bekezdése expressis verbis lehetővé tette, hogy törvény vagy kormányrendelet a Ket. rendelkezéseitől eltérő vagy kizáró szabályokat állapítson meg a haditechnikai eszközök és szolgáltatások külkereskedelmének engedélyezésére irányuló eljárásban. Nemzetbiztonsági okokból, illetve a haditechnikai termékek külkereskedelmével kapcsolatos engedélyezési eljárások sajátos jellegéből adódóan, továbbá a véleményadásra jogosult szervek nagy számára tekintettel az engedélytípusok többségénél az ügyintézési határidő 60 nap (ennél rövidebb határidő a tranzitengedélynél 15 nap). A jelenleg törvényi szinten szabályozott hadiipari tevékenységi engedélynél az ügyintézési határidő 45 nap. A határidők megtartása indokolt e speciális tárgyú eljárásokban. A módosítás a fentieket figyelembe véve oly módon igazodik a 2018. január 1-jén hatályba lépő Ákr.-hez, hogy annak 50. § (2) bekezdés c) pontja szerinti teljes eljárás 60 napos eljárási határidejét rendeli alkalmazni, azzal, hogy az Ákr. 50. § (3) bekezdése alapján jogszabály, maga a törvény vagy a végrehajtására kiadott kormányrendelet rövidebb határidőt határoz meg minden olyan engedélytípusnál, ahol az lehetséges.

A haditechnikai engedélyezéssel kapcsolatos eljárásokban indokolt, hogy sor kerülhessen az eljárás felfüggesztésre. Az eljárás felfüggesztésének Ákr. 48. § (2) bekezdése szerinti lehetőségével a hatóságnak módjában áll ezen speciális, kiemelt nemzet- és közbiztonsági kockázatot rejtő eljárásokban megfelelően ellenőrizni a kérelmeket minősített, de legalábbis titkosszolgálati, illetve egyéb nem nyílt információkra támaszkodva, melyeknek begyűjtése időigényes lehet. Az eljárás felfüggesztésének lehetőségével a hatóságnak módjában áll figyelembe venni a más szervek hatáskörébe tartozó kérdésekről alkotott álláspontot, így az ügyben megalapozott döntést tud hozni.

A bírságra vonatkozó rendelkezés pontokba szedve és a korábbi szabályozásnál világosabban sorolja fel azokat a szempontokat, amelyeket a hatóság figyelembe vesz a bírság mértékének megállapításánál.

A 259-261. §-hoz

A hatályos eljárásrend szerint van helye fellebbezésnek a panasz elbírálására irányuló eljárásban, a másodfokú hatásköri szabályt maga az Szvmt. 62/A. § (2) bekezdése jelenleg is tartalmazza. Ugyanakkor az Ákr. rendelkezései alapján indokolt kifejezetten kimondani azt, hogy fellebbezésnek van helye, a rendelkezés ezt tartalmazza.

Az Ákr. szabályozási struktúrája alapján a kiegészítő eljárási rendelkezéseket miniszteri rendelet nem állapíthat meg. Tekintettel arra, hogy a személy- és vagyonvédelmi, valamint a magánnyomozói tevékenység szabályairól szóló 2005. évi CXXXIII. törvény végrehajtásáról szóló 22/2006. (IV. 25.) BM rendelet tartalmaz eljárási szabályokat, szükséges azokat - az Ákr. szabályozási struktúrájának megfelelően - kormányrendeleti szinten szabályozni, ehhez kormányrendeleti szintű felhatalmazás rögzítése szükséges.

Az Ákr. 82. §-a alapján a „jogerő” fogalmat már nem használja az Ákr., helyette a „döntés véglegessége” kerül szabályozásra. Az ennek megfelelő módosításokat szükséges átvezetni a törvényben.

A Kp. 39. § (1) bekezdése rögzíti az általános keresetindítási határidőt, erre tekintettel a személy- és vagyonvédelmi, valamint a magánnyomozói tevékenység szabályairól szóló 2005. évi CXXXIII. törvény 60. § (3) bekezdésében szükségtelen annak megismétlése. Hasonló okok miatt indokolt a 61. § (4) bekezdés módosítása is.

A 262-263. §-hoz

A módosítások az új eljárási kódex terminológiájával és szabályozási logikájával teremtenek összhangot. Ennek megfelelően bevezetésre kerül a döntések véglegessége a jogerő helyett.

Tekintettel arra, hogy az áldozatsegítő szolgáltatások iránti eljárásra és a kérelem benyújtására szolgáló nyomtatványokra vonatkozó szabályok eddig egységes miniszteri rendeletben szerepeltek, melyek közül a hatósági eljárásra vonatkozó kiegészítő szabályokat újonnan elkészítendő kormányrendeletben kell szabályozni, a törvény felhatalmazó rendelkezéseit is ennek megfelelően szükséges módosítani. Magára a támogatások igénybevételére (egyes nem hatósági eljárási kérdésekre) és a nyomtatványokra vonatkozó szabályok a továbbiakban is miniszteri rendeletben szerepelnek majd.

Tekintettel arra, hogy a Kp. alapján a közigazgatási perben eljáró bírósági fórum elkülönítetten került megjelenítésre, szükséges az áldozatsegítő szolgálathoz forduló, a megfelelő eljárásban irányadó jogairól tájékoztatásban részesülő félnek nyújtott információknál is külön nevesíteni a közigazgatási peres eljárásokat.

A 264-266. §-hoz

A kereskedelemről szóló 2005. évi CLXIV. törvény (a továbbiakban: Kertv.) hatályos szövege felhatalmazást ad többek között a kereskedelemért, és a rendészetért felelős minisztereknek, hogy egyes eljárási szabályokat rendeletben szabályozzanak. Az Ákr. 8. § (3) bekezdése alapján minden nem anyagi jogi jellegű rendelkezést, melyet miniszteri rendelet tartalmaz, deregulálni, vagy magasabb jogszabályi szintre emelni szükséges. Ebből fakadóan az érintett felhatalmazó rendelkezések módosítása szükséges, hogy az adott jogszabályok megalkotására a továbbiakban a Kormány kapjon felhatalmazást.

Az Ákr.-rel összhangban szükséges a „jogerős” terminust „végleges”-re módosítani, utalva a hatósági döntés végleges jellegére, melyből jogok és kötelezettségek fakadnak.

A kereskedelmi hatósági ügyekben indokolt az Ákr. alapján indokolt a fellebbezési jogra vonatkozó részek elhagyása, ezzel az Ákr. általános rendelkezései érvényesülésének lehetővé tétele.

A 267. §-hoz

Az Ákr. terminológiájával való összhangot teremti meg a szövegcserés módosítás.

A 268-270. §-hoz

A módosítások az új eljárási kódex terminológiájával és szabályozási logikájával teremtenek összhangot. Ahol szükséges, kiegészítő, illetve - ha az Ákr. az eltérést megengedi - eltérő szabályok megállapítására kerül sor törvényi szinten. Bevezetésre kerül a véglegesség fogalma a hatósági döntések jogereje helyett.

A vasúti tevékenységek működési engedélyezésével, bejelentésének tudomásulvételével kapcsolatos kérelmeket jelenleg a vasúti igazgatási szerv által rendszeresített formanyomtatványon kell benyújtani. Ezt az előírást a jövőben is indokolt megtartani.

Tekintettel arra, hogy az ügyintézési határidő meghosszabbítására már nincs lehetőség, indokolt a határidő-hosszabbítás kizárására vonatkozó rendelkezés törlése a Vtv.-ből.

A vasúti igazgatási szerv tevékenységének a vasúti szolgáltatásokat igénybe vevők és az Európai Bizottság által is elvárt átláthatósága érdekében indokolt az ellenőrzési tervek és beszámolók jelenleg a Ket.-ben meglévő szabályainak megtartása.

A figyelmeztetés jogintézményét a vasúti utasjogi eljárásokhoz hasonlóan indokolt a vasúti piacfelügyeleti eljárásokban is lehetővé tenni, tekintettel arra, hogy ezen ügyekben is előfordulnak olyan jogsértések, amelyek kisebb súlyúak, a tevékenység végzése feltételeinek megállapítása vagy a jogsértő magatartás folytatásának megtiltása (már) nem értelmezhető, és nem indokolt bírság kiszabása sem.

A veszélyes áruk szállításának és a szállításhoz kapcsolódó tevékenységnek a hatósági ellenőrzése kizárólag hivatalból indul, az ügyfél nem kérheti a hatósági ellenőrzést.

Az Kp. által használt terminológiával való összhang megteremtése érdekében szükséges.

A perindítási jogosultság megismétlése nem szükséges az ágazati törvényben, mivel az a Kp. 4. §-ából következik. A Kp. hatálybalépésével a bíróság megváltoztatási jogköre általános döntési alternatívává válik, így szükséges az erre utaló rendelkezések hatályon kívül helyezése, a felesleges ismétlés elkerülése érdekében.

A perindítás feltételhez kötése annak érdekében szükséges, hogy a peres eljárások ne eredményezhessék a műszaki engedélyek kiadásának, a nemzetgazdasági szempontból fontos beruházásoknak az elhúzódását. E feltétel nem szab korlátot az ügyfelek jogérvényesítési jogainak, abban az esetben, ha az eljáró hatóság hibájából nem volt bevonva az ügyfél a hatósági eljárásba, akkor ez a korlát nem érvényesül.

A 271-272. §-hoz

A módosítás az anyagi jogi bírság kiszabására vonatkozóan az elévülési határidőt határozza meg. Továbbá, mivel az Ákr. 2018. január 1-jén lép hatályba és felváltja a közigazgatási hatósági eljárás és szolgáltatás általános szabályairól szóló 2004. évi CXL. törvényt, helyébe lépve tölti be a hatósági eljárásokra vonatkozó általános eljárásjogi kódex szerepét, szükséges azokat a rendelkezéseket módosítani, ahol a korábbi törvény címe szerepel.

A 273-275. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a döntések véglegességének fogalma a jogerő helyett, a párhuzamos szabályok továbbá deregulálásra kerülnek (jogutódlás).

A kárpótlási eljárások sajátosságaira tekintettel továbbá, az ágazati joganyagban szükséges a hirdetményi közlés lehetővé tétele a jogosulttal való kapcsolattartás ellehetetlenülése mellett azokban az esetekben is, amikor az eljáró hatóság számára a jogutód személye nem ismert.

A 276-278. §-hoz

A nemzetgazdasági szempontból kiemelt jelentőségű beruházások megvalósításának gyorsításáról és egyszerűsítéséről szóló 2006. évi LIII. törvény számos hatósági eljárást érintő szabályt tartalmaz.

Mivel az Ákr. eleve kizárja a fellebbezés lehetőségét a nemzetgazdasági szempontból kiemelt jelentőségű beruházások esetében, szükséges a másodfokú hatóság kijelölésével kapcsolatos rendelkezések hatályon kívül helyezése.

A törvény a fentiek mellett elvégzi a törvény szövegének az Ákr. terminológiájához történő hozzáigazítását is.

A 279. §-hoz

A Kp. tartalmazza a köztestületi felügyeleti per szabályait, mivel a közigazgatási perek körébe kerül a jövőben ez a pertípus, így a törvény az ezt megalapozó rendelkezéssel egészíti ki az államháztartásról szóló 1992. évi XXXVIII. törvény és egyes kapcsolódó törvények módosításáról szóló 2006. évi LXV. törvényt.

A 280-281. §-hoz

A módosítás az Ákr. terminológiájával és szabályozási logikájával teremt összhangot. Bevezetésre kerül a véglegesség fogalma a hatósági döntések jogereje helyett, a közigazgatási per a bírósági felülvizsgálat helyett.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A 282-284. §-hoz

A hatályos törvény szerint a személyi jog engedélyezése, valamint a közforgalmú gyógyszertár létesítési és működési engedély iránti kérelem benyújtásával egyidejűleg a kérelmező hatósági bizonyítvánnyal igazolja azt a tényt, hogy nem áll az adott foglalkozástól eltiltás hatálya alatt, vagy kéri, hogy e tény fennállására vonatkozó adatokat a bűnügyi nyilvántartó szerv az egészségbiztosítási államigazgatási szerv részére továbbítsa. Az Ákr. 36. § (2) bekezdése alapján nem kérhető az ügyféltől az ügyfél azonosításához szükséges adatok kivételével olyan adat, amely nyilvános, vagy amelyet jogszabállyal rendszeresített közhiteles nyilvántartásnak tartalmaznia kell. Erre tekintettel módosításra kerül a Gyftv. 60/A. §-a, amely szerint az egészségügyi államigazgatási szerv fog adatot igényelni a bűnügyi nyilvántartási rendszerből.

A törvény az Ákr. 64. § (1) bekezdése alapján kimondja továbbá, hogy a főszabálytól eltérően az ügyfél nyilatkozatával a hiányzó bizonyíték nem pótolható.

A módosítás az Ákr.-ben használt kifejezések átvezetését is megvalósítja (jogerő helyett végleges terminológia, közzététel helyett a döntés közhírré tétele).

A Ket.-tel ellentétben az Ákr. már nem tartalmaz arra vonatkozó szabályt, hogy a végrehajtás felfüggesztése iránti kérelem a döntés végrehajtására befolyással van, ezért a törvényben hatályon kívül helyezésre kerül az ezzel kapcsolatos rendelkezés.

Határidő túllépés esetén a hatóság az Ákr. alapján kizárólag az ügyfél részére fizeti meg az illetéknek vagy díjnak megfelelő összeget, vagy tízezer forintot, ezért a központi költségvetés részére történő fizetéssel kapcsolatos szövegrészek hatályon kívül helyezésre kerülnek.

Az Ákr. alapján már nem kötelező alkalmazni az újrafelvétel jogintézményét, illetve mivel az elsődleges jogorvoslat a közigazgatási per és fellebbezésre csak a törvény kifejezett engedélye esetén van lehetőség, az újrafelvétellel és a fellebbezés kizárásával kapcsolatos rendelkezések hatályon kívül helyezése szükséges.

A Gyftv.-ben szabályozott engedélyezési eljárások bonyolultsága, specialitása és összetettsége miatt indokolt kizárni a bíróság megváltoztatási jogkörét a törvényben.

A 285-287. §-hoz

A törvény az Ákr. 43. § (3) bekezdés f) pontja alapján rögzíti, hogy a függő hatályú döntés nem rendelkezik a kérelmezett jog gyakorlásáról.

A módosítás az új eljárási kódex terminológiájával teremt összhangot. Bevezetésre kerül a véglegesség fogalma a hatósági döntések jogereje helyett, a bírósági felülvizsgálat helyett pedig a közigazgatási per.

A Kp. hatályba lépésével szükségesség váló terminológiai módosítás, és az eljárások bonyolultsága, specialitása és összetettsége miatt indokolt kizárni a bíróság megváltoztatási jogkörét a törvényben.

A 288-289. §-hoz

A Készpénztörvény jelenlegi módosítása egyértelműsíti, hogy a Készpénztörvény alkalmazásakor az Ákr. vonatkozó rendelkezéseit kell alkalmazni azzal, hogy a készpénz ellenőrzéskor az automatikus döntéshozatal, a sommás eljárás és a függő hatályú döntés rendelkezései nem alkalmazhatóak.

A vámigazgatási jogkörről vámellenőrzés keretében történő ellenőrzés terminológia pontosítása is megtörténik. A Ket. szerinti „visszatartás” terminológia cseréje szükséges az Ákr. szerinti „zár alá vétel”-re. Mögöttes jogszabályra történő hivatkozás cseréje valósul meg.

Az Ákr. fogalom rendszere szerinti „lefoglalás” nem azonos a Ket. szerinti lefoglalással, ezért ezen rendelkezés hatályon kívül helyezése indokolt.

A 290-292. §-hoz

Az Ákr. 36. § (2) bekezdése értelmében más hatóság nyilvántartásában szereplő adatot nem lehet az ügyféltől kérni. Az erkölcsi bizonyítvány is ilyennek minősül, így az erre vonatkozó rendelkezéseket elhagyni szükséges.

Az Ákr. szerinti kapcsolódó eljárást meg kell különböztetni az Éhvt. szerinti összefüggő vizsgálattól. Az Ákr. 45. § bevezette a kapcsolódó eljárás jogintézményét. Az Éhvt. kapcsolódó vizsgálata különbözik az Ákr. 45. §-ban szabályozott eljárástól, ezért a két jogintézmény egyértelmű megkülönböztetése érdekében átnevezésre kerül.

Az Ákr. 101. § (1) bekezdés a) pontja alapján: Ha a hatóság a hatósági ellenőrzés során jogsértést tapasztal, megindítja az eljárást. Ez alapján a hatósági ellenőrzés nem része az eljárásnak. Ezért célszerű kimondani, hogy nemcsak az ellenőrzés, hanem az eljárás során is jogosult a hatóság a felsorolt cselekményekre.

Az Ákr. 100. § (2) bekezdés c) pontja értelmében: Hatósági ellenőrzését az ügyfél is kérheti, kivéve, ha törvény kizárja, az eljárások specialitására tekintettel ezen ügyekben célszerű kizárni ezen lehetőséget.

Az Ákr. 8. § (3) bekezdés szerint: Miniszteri rendelet kivételével jogszabály e törvény szabályaival összhangban álló, kiegészítő eljárási rendelkezéseket állapíthat meg. Ezért szükséges a felhatalmazó rendelkezések módosítása.

Az elektronikus ügyintézés módjának az elektronikus ügyintézés és a bizalmi szolgáltatások általános szabályairól szóló 2015. évi CCXXII. törvény szerinti szabályozására tekintettel szükséges a redundáns rendelkezés kivezetése.

A Kp. 13. § (1) bekezdés szerint: „Ha más bíróság kizárólagos illetékessége megállapítva nincs. Erre tekintettel a Fővárosi Közigazgatási és Munkaügyi Bíróság kizárólagos illetékessége került megállapításra. A Kp. az általános mellett több különös illetékességi okot is meghatároz. Tekintettel az eljárás speciális jellegére, előfordulhat egy eljáráson belül, hogy több illetékességi ok is releváns lehet, vagy egy illetékességi ok alapján több bíróság illetékessége is megállapítható lenne. Ezért a klímavédelmi ügyek specialitására tekintettel az illetékességi szabályok egyértelműsítése és egyszerűsítése érdekében indokolt a kizárólagos illetékesség megállapítása.

A 293-294. §-hoz

A módosítás az Ákr. szabályozási logikájával és terminológiájával való összhang megteremtésére irányul.

A 295-297. §-hoz

A törvény alapján a könyvvizsgálói közfelügyeleti feladatokat ellátó hatóság (a továbbiakban: közfelügyeleti hatóság) által lefolytatott könyvvizsgálók, könyvvizsgáló cégek speciális minősítésének megszerzésére irányuló eljárás során, a közfelügyeleti hatóság - az Ákr. felhatalmazása alapján - hiánypótlásra nem kizárólag egy ízben, hanem amennyiben a tényállás során felmerült új adatra tekintettel szükséges ismételten is felhívhatja az ügyfelet.

Az Ákr. előírásaival összhangban az Ákr. hatálybalépése előtt a könyvvizsgálói közfelügyeleti feladatokkal összefüggő tevékenységek szabályozásáról szóló 28/2013. (VI. 29.) NGM rendeletben a közfelügyeleti hatóság minőségellenőrzésére vonatkozó eljárásjogi szabályok átvezetésre kerülnek a Magyar Könyvvizsgálói Kamaráról, a könyvvizsgálói tevékenységről, valamint a könyvvizsgálói közfelügyeletről szóló 2007. évi LXXV. törvénybe.

A törvény alapján a közfelügyeleti hatóság a minőségellenőrzésre kiválasztott részére a helyszíni ellenőrzésről szóló értesítést az Ákr. rendelkezéseivel összhangban 10 nap helyett 8 nappal korábban küldi meg.

A törvény alapján minőségellenőrzési eljárás során a közfelügyeleti hatóság - az Ákr. előírásaival összhangban - az ügyintézési határidőt nem hosszabbíthatja meg.

Az Ákr. hatálybalépését követően a „jogerő” terminust a „végelegesség” váltja fel.

Az Ákr. hatálybalépésével, a párhuzamos szabályozás elkerülése érdekében a törvény technikai módosításokat tartalmaz a közfelügyeleti hatóság által a könyvvizsgálati szolgáltatást igénybe vevők érdekét veszélyeztető helyezet feltárására lefolytatott ellenőrzésére (közvetlen vizsgálat) vonatkozóan.

A törvény alapján törlésre kerülnek a kamarai hatósági eljárásokra irányadó ügyintézési határidőre vonatkozó rendelkezések, mivel azokat a továbbiakban az Ákr. szerinti ügyintézési határidőre vonatkozó előírások szerint szükséges meghatározni.

Továbbá szintén a párhuzamos szabályozás elkerülése érdekében törlésre kerülnek a kamarai hatósági eljárások, továbbá a közfelügyeleti hatóság eljárásai esetében a bírósági felülvizsgálatra vonatkozó előírások.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A 298-300. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a véglegesség fogalma a hatósági döntések jogereje helyett.

Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor.

Az Ákr. rendelkezései szerint a 60 napnál hosszabb határidőket törvényi szinten szükséges szabályozni.

A módosítás a MEKH Statútum törvény, az Ákr. és a Vet. összhangját is megteremti a MEKH eljárási szabályok tekintetében. Mindazonáltal hatályon kívül helyezésre kerül a függő hatályú döntésre vonatkozó rendelkezés, mivel a MEKH - az Ákr. alapján - nem hoz függő hatályú döntést.

Az Ákr. nem tartalmazza a közigazgatási bírság kiszabásának mérlegelési szempontjait. A Vet. 98. §-ához hasonlóan indokolt a 135. § új (3) bekezdésében rögzíteni a fennmaradási engedély kiadásával egyidejűleg kiszabásra kerülő bírságról szóló döntés meghozatalakor mérlegelendő egyes, lényegesebb szempontokat.

A közigazgatási bürokráciacsökkentést érintő egyes törvények módosításáról szóló 2016. évi CXXVII. törvény 2017. január 1-jei hatállyal módosította a Vet. rendelkezéseit, ide értve azt is, hogy a Vet. 133. §-a az üzemeltetési engedélyezési eljárások szabályai helyett az üzemeltetés bejelentésére vonatkozóan tartalmaz rendelkezéseket. Az átvezetett módosításokkal azonban nincs összhangban a Vet. 115. § b) pontja, amely továbbra is az építésügyi hatósági engedélyezési eljárások fajtái között nevesíti az üzemeltetési engedélyezési eljárást annak ellenére, hogy az üzemeltetés tekintetében már kizárólag bejelentés szükséges. A fentiekben hivatkozott kollízió feloldása érdekében indokolt a 115. § b) pontjának hatályon kívül helyezése.

A közigazgatási bürokráciacsökkentést érintő egyes törvények módosításáról szóló 2016. évi CXXVII. törvény 2017. január 1-jei hatállyal módosította a Vet. rendelkezéseit, ide értve azt is, hogy a Vet. 133. §-a az üzemeltetési engedélyezési eljárások szabályai helyett az üzemeltetés bejelentésére vonatkozóan tartalmaz rendelkezéseket. Az átvezetett módosításokkal azonban nincs összhangban a Vet. 124. § (2) bekezdése, amely üzemeltetési engedélyezési eljárásra hivatkozik. A fentiekben hivatkozott kollízió feloldása érdekében indokolt a Vet. 124. § (2) bekezdésében a jogerős üzemeltetési engedélyre vonatkozó szövegrész hatályon kívül helyezése.

A Vet. 172. §-a szerint a hálózati engedélyes kérhette a hatóságtól 2008. január 1-jétől számított hat éven belül a vezetékjog megállapítását vagy a vezetékjog bejegyzésére alkalmas határozat kiadását, a Vet. 173. § alapján pedig 2008. január 1-jétől számított öt éven belül egyszerűsített üzemeltetési engedély iránti kérelmet nyújthatott be. Tekintettel arra, hogy mindkét törvényi határidő lejárt, a módosítás e szakaszokat hatályon kívül helyezi.

A Kp. hatálybalépésével összefüggésben szükséges törvényi eltéréseket, valamint terminológia pontosításokat tartalmazza a módosítás.

A Kp. hatálybalépésével nincs szükség arra, hogy az ágazati törvények külön engedélyt adjanak a halasztó hatály elrendelésének, ugyanakkor szükséges a kivételek törvényi meghatározása. A Vet. által szabályozott meghatározott ügytípusok esetében indokolt, hogy a bíróság a közigazgatási döntést ne változtathassa meg, így ezt az ágazati törvényben rögzíteni szükséges, mivel a Kp. maga ezen ügytípusok esetében nem zárja ki.

A 301. §-hoz

Tekintettel arra, hogy az Ákr. 113. §-a szerint az elsődleges jogorvoslati forma a közigazgatási per, továbbá hogy fellebbezésre csak akkor van lehetőség, ha azt törvény kifejezetten kimondja, a fellebbezés kizárását a jövőben nem kell kimondani. A törvény ennek megfelelően elhagyja azt a mondatot, amely kimondta, hogy a fővárosi és megyei kormányhivatal határozata „ellen közigazgatási úton fellebbezésnek helye nincs”.

A 302-303. §-hoz

Az Ákr. terminológiájának való megfelelést célzó módosítás. A speciális perindítási jogosultságot a törvény nem módosítja, csupán a Kp. terminológiájához igazítja azt, illetve a Kp.-ból következő képviseleti szabályok is kikerülnek.

A 304-306. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a közigazgatási per fogalma a bírósági felülvizsgálat helyett, a döntések véglegessége a jogerő helyett, az eljárási kódexre történő utalások is módosulnak, a párhuzamos szabályok továbbá deregulálásra kerülnek. Így szükségtelen nevesíteni a fellebbezés kizártságát, mivel hatósági eljárásokban főszabály a bírósági út elsődlegessége.

A módosítás a jelenlegi gyakorlatot normaszintre emelve egyértelművé teszi, hogy a kisajátítási ügyekben nincs helye hirdetményi közlésnek és közhírré tételnek, ugyanis ha a kisajátítással érintett tulajdonosok ismeretlen helyen tartózkodnak vagy a személyük ismeretlen, a Kstv. értelmében minden esetben ügygondnok kerül kirendelésre, aki részére történik az összes irat kézbesítése is, és az ilyen tulajdonosnak járó kártalanítás pedig bírósági letétbe kerül.

Elhagyásra kerül az arra való utalás, hogy a bíróságnak mikor szükséges a kisajátítás határozatot hatályon kívül helyeznie és a hatóságot új eljárásra utasítania, ugyanis a bírósági döntések lehetséges esetköreit és módját - a Pp.-hez képest részben módosult tartalommal - a Kp. XVI. fejezete részletesen meghatározza. A megváltoztatási jogkör általánossá tétele miatt szükséges arról rendelkezni, hogy a bíróság mely esetben nem változtathatja meg a kisajátítási hatóság döntését.

A „határozat” helyett a „döntés” kifejezés alkalmazásával egyértelművé válik, hogy a rendelkezés - a hatályos gyakorlatnak megfelelően - természetesen nemcsak a határozati formát öltő, vagyis a kisajátítást elrendelő vagy a kérelmet elutasító döntésre vonatkozik, hanem a jogorvoslattal elvileg megtámadható végzésekre is (pl. a kérelmet visszautasító vagy az eljárást megszüntető végzésre). A módosítás a Kstv. „határozatot” említő azon rendelkezéseit nem érinti, ahol a rendelkezés értelemszerűen kizárólag az érdemi döntésre, vagyis a határozatra vonatkozik.

A határozat végrehajtásának felfüggesztése helyett a Kp. az „azonnali jogvédelem” egyik eseteként a keresetlevél halasztó hatályának elrendelését teszi lehetővé [Kp. 50. § (2) bekezdés a) pont, 52. §], ezért szükséges a Kstv. érintett rendelkezéseit ehhez a fogalmi változáshoz hozzáigazítani. Továbbá a fogalmi egyértelműség érdekében a „bírósági felülvizsgálat” helyett a „döntés elleni közigazgatási perre” indokolt utalni.

Mivel a Kp. alapján főszabály szerint nincs fellebbezés a bírói ítélet ellen, hanem azt a törvénynek külön ki kell mondania [Kp. 99. § (1) bekezdés], ezért szükségtelenné vált a kisajátítási határozat tárgyában hozott ítélet elleni fellebbezést kizáró rendelkezés.

Az illetékesség bíróság meghatározását segítő szabály, hogy a közigazgatási tevékenység megvalósulási helyének az ingatlant jelöli meg a törvény.

A Kp. a hatóságnak a keresetlevélre - a bíróság részére történő felterjesztéskor - tett nyilatkozatát védiratnak nevezi el (Kp. 42. §), ezért szövegpontosítás lenne szükséges, de mivel az erre utalás egyébként felesleges, ezért a nyilatkozatra utaló szövegrész hatályon kívül helyezése indokolt.

Szükséges továbbá a Kp.-tól eltérő határidők rögzítése is a Kstv.-ben, valamint a Kp. új regionális illetékességi szabályai miatt szükséges Kstv. 32/A. § (3) bekezdésének hatályon kívül helyezése.

A 307-309. §-hoz

A módosítás célja, hogy megteremtse az összhangot az Ákr. szabályozási logikájával és terminológiájával. A Kp. hatályba lépésével szükségesség váló terminológiai módosításra is sor kerül.

A 310-312. §-hoz

Az Ákr.-rel való összhang megteremtését célzó rendelkezések. A speciális perindítási jogosultságot a törvény nem módosítja, csupán a Kp. terminológiájához igazítja azt, illetve a Kp.-ból következő képviseleti szabályok is kikerülnek.

A 313. §-hoz

A Kp. hatálybalépése miatt szükséges terminológiai módosítások.

A 314. §-hoz

A Kp. hatálybalépésével szükséges a terminológia Kp.-hoz igazítása, illetve eltérő szabályként a keresetlevél halasztó hatályának nevesítése szükséges.

A 315-317. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a véglegesség fogalma a hatósági döntések jogereje helyett.

Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor.

Az Ákr. rendelkezései szerint a 60 napnál hosszabb határidőket örvényi szinten szükséges szabályozni.

A módosítás a MEKH Statútum törvény, az Ákr. és a Get. összhangját is megteremti a MEKH eljárási szabályok tekintetében.

Az Ákr. hatályba lépésével indokolttá váló módosítások annak érdekében, hogy a gáz csatlakozóvezetékek és a felhasználói berendezések műszaki-biztonsági felülvizsgálatával kapcsolatos bejelentések ügyével összefüggő jogszabályi rendelkezések megfeleljenek a törvény előírásainak, lehetővé téve az egységes jogalkalmazást. A Korm. rendelet és a BM rendelet tartalmát szükséges egy jogszabályban megjeleníteni, melyhez mind a két jogszabály hatályon kívül helyezése és a Get.-ben megjelenő felhatalmazó rendelkezések összehangolása is szükséges.

A Kp. hatályba lépésével nincs szükség arra, hogy az ágazati törvények külön engedélyt adjanak a bíróságnak a közigazgatási határozat megváltoztatására, mivel az a Kp. szabályaiból fog következni. A Get. által szabályozott meghatározott ügytípusok esetében viszont indokolt, hogy a bíróság a közigazgatási döntést ne változtathassa meg, így ezt az ágazati törvényben rögzíteni szükséges, mivel a Kp. maga ezen ügytípusok esetében nem zárja ki. A Kp. hatálybalépésével nincs szükség a végrehajtási eljárás felfüggesztése szabályozásának, ugyanakkor indokolt kimondani azt, hogy mely esetekben nem intézkedhet a bíróság „halasztó hatály elrendelése” tárgyában.

A Kp. hatálybalépésével a „bírósági felülvizsgálat” helyett a „közigazgatási perben megtámadható” kifejezés használata szükséges.

A 318. §-hoz

Az egyes közjegyzői nemperes eljárásokról szóló 2008. évi XLV. törvényben az Ákr. fogalomhasználatának megfelelően szükséges a végleges hatósági döntés fogalmát bevezetni ott, ahol a hatályos szabályozás a hatósági döntés alaki jogerejére utal.

A 319-321. §-hoz

Az élelmiszerláncról és hatósági felügyeletéről szóló 2008. évi XLVI. törvény (a továbbiakban: Éltv.) 39. §-ában felsorolt engedélyezési eljárások esetében különösen indokolt, hogy az állatgyógyászati készítmények, növényvédő szerek, növényvédő szernek nem minősülő növényvédelmi hatású termékek, védőanyagok, kölcsönhatás-fokozók, segédanyagok, hatásjavítók, növényvédelmi célú eszközök és anyagok, makroszervezetek és mikroorganizmusok, termésnövelő anyagok engedély nélkül ne kerüljenek forgalomba. Az ebben a §-ban meghatározott egyes eljárásokban a hatóságnak az engedély megadásához sok esetben szemlét kell tartania vagy laboratóriumi, illetve egyéb hatósági vizsgálatokat kell lefolytatnia. Az ökológiai gazdálkodókat tanúsító szervezetek elismerése során a tanúsítást kérelmező szervezet kérelmének az élelmiszerlánc teljes területét lefedő szakmai jogszabályoknak történő megfelelést kell megítélni úgy, hogy figyelembe kell venni a minőségirányítási rendszer adta kereteket is. Mindez az élelmiszerlánc-felügyelet egyes részterületein jártas szakemberek együttes munkájával valósul meg. A felsorolt élelmiszerlánc-felügyeleti eljárások közös jellemzője, hogy a szigorú engedélyezési szabályok a közérdek magas szintű védelmét biztosítják, az emberek, állatok és növények egészsége, fogyasztók érdekei, illetve a környezet védelme áll középpontjukban. A szigorú engedélyezési szabályok a megalapozott döntéshozatalt szolgálják. Ezekben az eljárásokban több esetben az Ákr.-hez képest emelt ügyintézési határidő került rögzítésre.

Az ügyintézési határidők meghatározásánál elsősorban az uniós jogra kell figyelemmel lenni. A megemelt ügyintézési határidőket a kiemelt élelmiszerlánc-biztonsági kockázat indokolja, ezekben az eljárásokban a megalapozott döntéshozatalhoz mindenképpen biztosítani kell a hatóságok részére a megfelelő időtartamot.

A növényvédő szerek forgalomba hozatali, felhasználási engedélyezésére a növényvédő szerek forgalomba hozataláról valamint a 79/117/EGK és a 91/414/EGK tanácsi irányelvek hatályon kívül helyezéséről szóló 1107/2009/EK rendelet a növényvédő szerek engedélyezésére 12 hónapos ügyintézési határidőt állapít meg. A növényvédő szernek nem minősülő növényvédelmi hatású termékek, védőanyagok, kölcsönhatás-fokozók, segédanyagok, hatásjavítók, növényvédelmi célú eszközök és anyagok, makroszervezetek és mikroorganizmusok forgalomba hozatali, felhasználási engedélyezési eljárása során a kérelmeket humán toxikológus, ökotoxikológus, környezeti sors és viselkedést vizsgáló szakértő, növényvédelmi technológus és vegyész ellenőrzi, ezért ezeknél a termékeknél a 14 hónapos ügyintézési határidő alatt hozható meg a hatósági döntés.

Az 1107/2009/EK rendelet végrehajtása szükségessé teszi a hatóanyagok megújítása után a meglévő hatóanyag-források és az új hatóanyag források ellenőrzését (egyenértékűségi vizsgálat). Mivel az egyenértékűségi vizsgálatokat a hatóságnak értékelnie, majd a többi tagállammal is véleményeztetnie kell, az eljárás legalább fél éves időtartamot vesz igénybe.

Az állatgyógyászati készítmények közösségi kódexéről szóló 2001/82/EK irányelv értelmében szükséges az irányelvnek megfelelő ügyintézési határidőt biztosítani az eljáró hatóságok részére.

Ezek az eljárások különösen kiemelt élelmiszerlánc-biztonsági kockázatot hordoznak, ezért ezekben az esetekben az ügyfelet akkor sem illetheti meg a kérelmezett jog gyakorlása, ha a hatóság határidőben nem hoz döntést.

A 39. § módosítása egyebekben arra tekintettel is szükséges, hogy az Ákr.-rel össze nem egyeztethető rendelkezéseket tartalmaz.

Az Éltv. 57. § módosításának indoka az Ákr. 108. §-ában meghatározott zár alá vétel és lefoglalás intézményének megkülönböztetése. Az Éltv.-ben szereplő intézkedések között indokolt mindkét forma megjelenítése.

A szövegcserés módosító rendelkezéseket egyrészt az Ákr. 88-89. §-ában meghatározott hirdetményi közlés és közhírré tétel, illetve a 108. §-ában meghatározott zár alá vétel és lefoglalás intézményének megkülönböztetése indokolja.

Az Éltv. 40. § (6) bekezdése hatályon kívül helyezésének indoka, hogy az Éltv. 40. § (6) bekezdésében meghatározott eljárások kapcsán az Ákr. által meghatározott, teljes eljárásra irányadó 60 nap.

Az élelmiszerlánc-felügyelet hatósági eljárásával kapcsolatos perben az egyezség kötése kizárásra kerül, mivel a Kp. hatálybalépésével az egyezségkötésnek főszabály szerint van helye.

A 322-323. §-hoz

A módosítással megvalósul a Ket. Ákr.-re történő cseréje, illetve a Tpvt. megfelelő rendelkezéseire történő hivatkozás miatt szövegcserés módosítás szükséges.

A 324. §-hoz

A GVH versenyfelügyeleti eljárására a Tpvt. irányadó, ezért a törvény szabályozási körébe nem illő rendelkezés hatályon kívül helyezésére kerül sor.

A 325-326. §-hoz

Az új hatósági eljárási kódexre történő megfelelő hivatkozás teszi szükségessé a szövegcserés módosítást.

A Kp. hatályba lépése miatt terminológiai módosításokat, illetve a Kp.-ból következő rendelkezések elhagyását tartalmazza.

A 327. §-hoz

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így hatályon kívül helyezi a Kp.-ból is következő rendelkezéseket.

A 328-329. §-hoz

Szövegcserés módosítás szükséges a korábbi elírás javítása, illetve a Ket. helyett az Ákr.-re történő hivatkozás érdekében. A 2009. évi XLVII. törvény 73. § (4) és (5) bekezdésének hatályon kívül helyezésére kerül sor, mivel azok a már hatályon kívül helyezett (3) bekezdésre vonatkoznak. A törvény 74. § (7) bekezdésének hatályon kívül helyezését pedig az indokolja, hogy a hatósági erkölcsi bizonyítvány kötött adattartalmú, így a hatályos rendelkezés indokolatlan.

A 330. §-hoz

Az Ákr. terminológiájával való összhangot megteremtő módosítás.

A 331-333. §-hoz

Az Ákr. terminológiájával és szabályozásával való összhangot megteremtő módosítás.

A Kp. hatályba lépése miatt terminológiai módosításokat, illetve a Kp.-ból következő rendelkezések elhagyását is tartalmazza.

A 334-336. §-hoz

A törvény összehangolja ágazati párbeszéd bizottságokról és a középszintű szociális párbeszéd egyes kérdéseiről szóló 2009. évi LXXIV. törvény az Ákr. szabályaival.

Az ágazati érdekek miatt a perindításra jogosultak meghatározása szükséges. A megváltoztatási jogkör általánossá tétele miatt a miniszter határozatának bíróság általi megváltoztathatatlanságáról az ágazati törvényben kell rendelkezni.

Az ÁRMB határozata esetében a megváltoztatás lehetőségének megismétlése az ágazati törvényben szükségtelen.

Az illetékességi szabályokra a Kp. 13. §-a vonatkozik, ezért a kizárólagos illetékességi rendelkezés elhagyásra került. A közigazgatási perben való megtámadás a Kp. 4. §-ából következik.

A 337-339. §-hoz

A törvény tartalmazza az Ákr. hatálybalépésével összefüggő terminológiai változásokból fakadó módosításokat. Így a jogerős hatósági döntések helyett azok véglegessé válásáról indokolt rendelkezni, továbbá a nemzetközi jogsegély helyett a megkeresésre szükséges utalni a szabályozás kialakításakor. A normaszövegben továbbá a hatályos eljárási törvény helyett az Ákr.-re szükséges utalni.

A szolgáltatási kerettörvény 2. § i) pontjának módosítását az indokolja, hogy az Ákr. egységesen az adatok igazolásáról rendelkezik, nem nevesíti külön a tény, állapot, jogosultság stb. igazolását.

Az Ákr. nem tartalmaz rendelkezést a joghatóságra és a közreműködő hatóságra vonatkozóan, ezért az ezekre vonatkozó utalások hatályon kívül helyezése szükséges a kerettörvény 21. §-ában. Mivel az 53. § i) pontja szerinti, közreműködő hatóságot kijelölő kormányrendelet nem született a kerettörvény hatályba lépése óta, ezért az Ákr. megközelítésével összhangban szükségtelen ilyen horizontális jellegű szabályozásra lehetőséget adó felhatalmazó rendelkezés a kerettörvény keretein belül.

A 340. §-hoz

Az Ákr. terminológiájával teremti meg az összhangot a módosítás.

A 341-342. §-hoz

Az Ákr. terminológiájával és szabályozási logikájával teremti meg az összhangot a módosítás.

A 343-345. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a döntések véglegessége a jogerő helyett, a párhuzamos szabályok továbbá deregulálásra kerülnek.

Így felesleges említeni az eljárási bírságot, mivel azt az Ákr. alapján minden eljárási jellegű kötelezettség esetén kiszabhatja a hatóság.

Az egyéni vállalkozói tevékenység végzése (megkezdése) a szolgáltatási törvény szerinti bejelentési kötelezettségen alapul. Az egyéni vállalkozói tevékenység megkezdésének bejelentése során a nyilvántartást vezető szerv - egyablakos eljárásban - beszerzi az egyéni vállalkozó adószámát, valamint statisztikai számjelét, ezt követően pedig az egyéni vállalkozót nyilvántartásba veszi. Figyelemmel arra, hogy a tevékenység megkezdésének bejelentése során az egyéni vállalkozó nyilatkozik arról, hogy a tevékenység megkezdésének feltételei fennállnak, de ennek igazolására nem köteles, sőt, erre lehetősége sincs, az egyéni vállalkozói nyilvántartás vezetése során kiemelt szerepet kap a hatósági ellenőrzés, mely feladatot egyrészt a nyilvántartó szerv, másrészt pedig a Hatóság végez. Figyelemmel arra, hogy az egyéni vállalkozók a gazdasági élet fontos szereplői, tevékenységük folytatásához szükséges okiratok (képesítések, engedélyek stb.) esetén - a (gazdasági) forgalom biztonságának garantálása érdekében - kiemelt jelentőséggel bír, hogy a tevékenység folytatásához szükséges okiratok bemutatása hiteles formában történjen. A törvény egyértelműen rögzíti a nyilvántartást vezető szerv jogkörét a közhitelesség biztosítása érdekében.

Hatályon kívül helyezi az Evectv.-nek a Ket. alkalmazására vonatkozó rendelkezéseit. A Ket. 82. § (1) bekezdésében foglaltak alapján az Evectv. 4. § (1) bekezdése állapította meg, hogy a Ket. mely szabályait kell a nyilvántartással kapcsolatos hatósági feladatok ellátása során - a törvényben rögzített eltérésekkel - alkalmazni. Mivel az Ákr. az eltérésre generálisan nem ad lehetőséget, így a rendelkezés szükségtelenné vált.

Mivel az egyéni vállalkozói nyilvántartás során az elektronikus eljárás lehetősége 2010 óta biztosított, valamint az egyéni cégek nyilvántartása esetén is elektronikus cégeljárásról beszélhetünk, az egységes elektronikus ügyintézési rendszer kialakításához szükséges egyes törvények módosításáról szóló törvény tévesen illesztette be az Evectv.-be az átmeneti rendelkezést.

A 346-347. §-hoz

A törvényben átvezetésre kerül az új eljárásjogi kódexben használt kifejezés. Illetve a miniszteri rendeleti szintű eljárási szabályok miatt szükséges a névjegyzékről szóló rendelkezések kormányrendeleti szintre történő emelése.

A 348. §-hoz

A műszaki biztonsági feladatkörbe utalt sajátos építmények, létesítmények, berendezések és ezekbe beépített termékek (pl.: a veszélyes folyadékok és olvadékok tárolótartályai és tároló létesítményei, üzemanyagtöltő állomások, földgáz vezetékek, a nagy nyomáson, magas hőmérsékleten működő nyomástartó berendezések, beleértve az autógáztöltő állomásokat, kazánokat stb.) az egészség, az anyagi javak, vagy a környezet sérülésének, károsodásának forrásává válhatnak, vagy a működésük ezek sérülését okozó helyzetet teremthet, ezért kellő időt szükséges biztosítani a hatóságnak a balesetelhárítási, illetve az élet-, testi épség-, egészség- és vagyonvédelmet, valamint az üzembiztonságot szolgáló jogszabályi rendelkezések megtartásának vizsgálata céljából a műszaki biztonsági eljárásokban, valamint a műszaki biztonsági feladatkörbe tartozó eljárásokban.

Az Ákr. 8. § (3) bekezdése lehetővé teszi, hogy ágazati törvény az Ákr.-t kiegészítő eljárási rendelkezéseket állapítson meg. Az Ákr.-nek az eljárás megszüntetését szabályozó 47. §-ával összhangban, annak kiegészítéseként, részletezéseként a módosítás lehetővé teszi az eljárás megszüntetését abban az esetben, amikor az ügyfél nem tett eleget határidőben a hiánypótlásra való felhívásnak, és az erre megállapított határidő meghosszabbítását sem kérte. A módosítás fontosságát az alapozza meg, hogy ezekben az esetekben önmagában az Ákr. alapján nincs lehetősége a hatóságnak az eljárást megszüntetnie, sem azt más módon lezárnia. Nélkülözhetetlen, hogy kérelemre indult eljárásokat a hatóság az ügyfél részéről való szükségszerű együttműködés hiányában megszüntethesse.

A 349. §-hoz

A Mavtv. 20. § (2) bekezdés i) pontja alapján folytatott közigazgatási hatósági eljárás (telephelybiztonsági és egyszerűsített telephelybiztonsági tanúsítvány kiadása) során a felügyeletnek cégellenőrzést és nemzetbiztonsági ellenőrzést kell végeztetnie a hatáskörrel rendelkező nemzetbiztonsági szolgálattal. Az iparbiztonsági ellenőrzés és a telephely biztonsági tanúsítvány kiadásának részletes szabályairól szóló 92/2010. (III. 31.) Korm. rendelet alapján az iparbiztonsági ellenőrzés során az Nemzeti Biztonsági Felügyelet (NBF) cégellenőrzés, valamint egyes személyek nemzetbiztonsági ellenőrzésének lefolytatása érdekében az eljárásba bevonja a hatáskörrel rendelkező nemzetbiztonsági szolgálatot.

A nemzetbiztonsági ellenőrzésre nyitva álló határidők folytán objektíve nem lehet a hatósági eljárás 60 napos ügyintézési határidejét betartani, ugyanis az eljárás NBF általi megindításától számított 30 napon belül kell az érintett személyeknek a kitöltött biztonsági kérdőívet benyújtani, majd az Nbtv. alapján a nemzetbiztonsági ellenőrzés kezdeményezésétől számított 8 napon belül kell a főigazgatónak elrendelni az ellenőrzés lefolytatását, és azt 60 napon belül kell lefolytatni, mely határidő egy esetben 30 nappal meghosszabbítható. Ezen határidők alapján objektíve kizárt, hogy az NBF a nemzetbiztonsági ellenőrzés eredményéről a saját 60 napos ügyintézési határidején belül tudomást szerezzen. A nemzetbiztonsági ellenőrzés kezdeményezéségi az ügyintézési határidőből már akár 30 nap is eltelhet, ezek után a nemzetbiztonsági ellenőrzés elkészültéig 68-98 nap is eltelhet, így az NBF ügyintézési határideje már rég letelik, mire a biztonsági szakvélemények megérkeznek hozzá. Ebben az esetben ugyanakkor az NBF viseli az eljárás elhúzódásának jogkövetkezményeit.

Mindezek alapján felfüggesztési ok beépítése történik meg a törvény szövegébe, amely kizárólag az eljárás során kezdeményezett cégellenőrzés, valamint nemzetbiztonsági ellenőrzés kezdeményezésétől a cégellenőrzés, nemzetbiztonsági ellenőrzés befejezéséig terjedő időtartamra szól.

Az Ákr. 114. § (1) bekezdése alapján 2018. január 1-től az általános jogorvoslati forma a közigazgatási per megindítása lesz, fellebbezésnek az Ákr. 116. § (1) bekezdése alapján akkor van helye, ha azt törvény kifejezetten lehetővé teszi. Ezen változás következtében szükségtelen a Mavtv. jelenlegi, a fellebbezés lehetőségét kizáró és helyette a közvetlen bírósági felülvizsgálat kezdeményezését lehetővé tevő rendelkezés fenntartása, a továbbiakban csak a közigazgatási per megindítására nyitva álló határidőt szükséges rögzíteni.

A megismerési engedély megadásával vagy megtagadásával kapcsolatos eljárás nem közigazgatási hatósági eljárás (hiszen az engedélyt nem a hatóság, hanem a minősítő jogosult kiadni), de a megtagadás esetén jelenleg is közigazgatási per kezdeményezhető. Ezekben az esetekben tehát külön szükséges a bírói útról rendelkezni, ezért rögzíti a törvény a közigazgatási per kezdeményezésének lehetőségét.

A rendelkezés módosítását indokolja továbbá, hogy a megismerési engedély megtagadásával kapcsolatos perekben a Fővárosi Törvényszék kizárólagos illetékességét a Kp. 13. § (11) bekezdése rögzíti, ezért az ágazati jogszabályból az illetékességi szabály elhagyandó. A Pp. XX. Fejezetére való hivatkozás elhagyandó, továbbá a Kp. fogalomhasználatának megfelelően a beavatkozó személyre vonatkozó rendelkezést az érdekelt kifejezésre kell cserélni. Soron kívüliség rögzítésére ágazati jogszabályban a jövőben nincs lehetőség, ezért az erre utalás is elhagyandó.

A 350-351. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a döntések véglegessége a jogerő helyett, a megkeresés a jogsegély helyett, továbbá pontosításra kerülnek az eljárási kódexre történő utalások is.

A hagyatéki eljárás egy polgári peres eljárás, melyre, ha törvény másképp nem rendelkezik a polgári perrendtartásról szóló 1952. évi III. törvény szabályait a polgári nemperes eljárás sajátosságaiból fakadó eltérésekkel kell alkalmazni (Hetv. 2. §). A Hetv. a hagyatéki eljárás kapcsán bizonyos eljárási cselekményekre a Ket. szabályait rendeli alkalmazni (pl: jegyző kizárására, tényállás tisztázására, idézésre stb. irányadó szabályok). A Hetv. 5. §-a a jegyző illetékességének körében a jegyző kizárása miatt utal a Ket.-re, a Hetv. 22. § (3) bekezdése pedig a hagyatéki leltár elvégzése kapcsán tételesen felsorolja, hogy mely eljárási cselekmények tekintetében irányadók a Ket. szabályai. A törvény ezeket a hivatkozásokat módosítja azáltal, hogy a Ket. helyett az Ákr.-re utal.

A Hetv. 19. § (3) bekezdése módosításának célja is a hatályos szabályozás fenntartása. Jelenleg a Ket.-ből következik, hogy a jegyző hiánypótlást elrendelő végzése ellen a fővárosi és megyei kormányhivatalhoz lehet fellebbezni. Önmagában abból, hogy a Hetv. a Ket. helyett az Ákr.-re utalna az következne, hogy a jegyző eljárást megszüntető végzése ellen - az Ákr.-re utalás jogorvoslatra irányuló szabályai alapján - a közigazgatási bíróságnál lehetne jogorvoslattal élni. A hatályos helyzet fenntartása érdekében ezért a törvény a Hetv. 19. § (3) bekezdését úgy egészíti ki, hogy a törvény kifejezetten utaljon a kormányhivatalhoz való jogorvoslat lehetőségére.

A 352. §-hoz

A módosítás technikai jellegű, az Ákr. új fogalomrendszerének megfelelően a közigazgatási döntés jogereje helyett, annak véglegességéről rendelkezik.

A 353-355. §-hoz

A módosítás az új eljárási kódex terminológiájával teremti meg az összhangot, ennek megfelelően az Ákr.-re történő utalás kerül nevesítésre a normaszövegben.

A Kp. hatálybalépésével szükséges módosításokat tartalmazza a törvény, terminológia egységesítése, a Kp.-ból következő szabályok elhagyása, valamint az ágazati sajátosságok miatt eltérő rendelkezések. A 35/F. § (8) bekezdésében a perindításra jogosult meghatározását a törvény fenntartja.

A 356-357. §-hoz

A módosítás az új eljárási kódex terminológiájával és szabályozásával teremti meg az összhangot.

A 358-359. §-hoz

A Kp. 13. § (3) bekezdésében meghatározott különös illetékességi okoknak megfelelően az Illetékességi tv. 4. számú melléklete a Kp. 13. §-ának (3) bekezdésével összhangban határozza meg az immár nyolcra bővülő regionális kollégiumok illetékességi területét.

A 360. §-hoz

A módosítás az új eljárási kódex szabályozásával teremti meg az összhangot.

A 361. §-hoz

A módosítás az új eljárási kódex szabályozásával teremti meg az összhangot.

A 362. §-hoz

A módosítások az új Ákr. terminológiájával teremtik meg az összhangot, ennek megfelelően a hatósági döntések jogereje helyett, azok véglegessé válását szükséges rögzíteni a normaszövegben. Továbbá technikai jelleggel, racionalizálásra kerül a normaszöveg, így a hatósági ügy, illetve eljárás - lévén ugyanarról van szó - helyett csupán a hatósági eljárás kerül rögzítésre.

A 363. §-hoz

A módosítás technikai jellegű, az új eljárási kódex terminológiájának megfelelően, a hatósági döntés véglegességét annak jogereje helyett szükséges nevesíteni a normaszövegben.

A 364. §-hoz

Az Ákr. terminológiai változtatásának átvezetése (a döntés jogereje helyett a döntés véglegességére való hivatkozás) valósul meg.

A 365. §-hoz

Az Ákr. terminológiájának átvezetése történik meg a módosítás által. Kp. hatálybalépése miatt szükséges terminológiai módosítás.

A 366-368. §-hoz

A módosítás az Ákr. szóhasználatának megfelelően a közigazgatási döntéssel szembeni bírósági jogorvoslat megjelölésére a „közigazgatási per” fogalmat vezeti végig a törvény szövegén.

A módosítás a korábbi hatósági eljárási törvényre hivatkozó hozzátartozó-fogalmat a Polgári Törvénykönyv szerinti fogalomra utaló meghatározással váltja fel.

A módosítás az eljárási határidők mértékét - az Ákr.-rel összhangban a meghosszabbítás lehetőségét mellőzve, annak tartamát a határidőbe beépítve - a jelenlegi maximális össz-időtartamokkal egyezően állapítja meg.

A módosítás a kötelező szervezeti szabályozás jóváhagyása iránti kérelem kormányablaknál való előterjesztését az eljárás speciális tárgya és az ügyfélkör jellegzetességei miatt kizárja.

A módosítás mindezek mellett korábbi, jogtechnikai okból végre nem hajtható módosítás korrekcióját is elvégzi.

A törvény azon előírása mellett, amely szerint a Nemzeti Adatvédelmi és Információszabadság Hatóság vizsgálata nem minősül hatósági eljárásnak, szükségtelen annak rögzítése, hogy arra az ezen eljárásokat szabályozó törvényt nem kell alkalmazni, így ez utóbbi kitételt a módosítás hatályon kívül helyezi.

Mivel az Ákr. a saját szabályaitól való eltérésre már csak az általa lehetővé tett esetekben ad módot, és a törvény rendelkezései ezzel összhangban állnak, a módosítás a kivételekre való - szükségtelenné vált - kifejezett utalásokat hatályon kívül helyezi.

Mivel a közigazgatási perek főszabálya a három hivatásos bíróból álló tanácsban való eljárás, az ezzel egyező ágazati szabályt a módosítás a duplikáció elkerülése érdekében hatályon kívül helyezi.

A 369-371. §-hoz

Törvényi szinten szükséges a fellebbezési jogosultság kimondása.

A Kat. és a veszélyes anyagokkal kapcsolatos súlyos balesetek elleni védekezésről szóló 219/2011. (X. 20.) Korm. rendelet is szabályozza a veszélyes üzemek engedélyezésével összefüggő hatósági döntések közlését, melynek egységes kezelése érdekében szükséges egy jogszabályban rögzíteni a közléssel érintettek körét.

A Kat. 80. § l) pontja annak érdekében módosul, hogy az Ákr.-ből kikerült eljárási szabályok kormányrendeleti szinten érvényesülhessenek.

A Kat. 80. §-ának kiegészítését az indokolja, hogy egyrészt a hatályos Kat. rendelkezései szerint a polgári védelmi kötelezettség alatt álló magyar állampolgárok kötelesek a polgármester határozata alapján részt venni annak a településnek az azonnali beavatkozást igénylő mentési munkálataiban, amelynek területén tartózkodnak (szóbeli közlés). A mentési munkák ellátása alól mentesül, aki igazolja, hogy hivatásbeli vagy szolgálati feladatának ellátása, vagy honvédelmi kötelezettségének teljesítése céljából a helyszínt haladéktalanul el kell hagynia, illetve a munkavégzésre egészségi állapota miatt alkalmatlan.

Másrészt a Kat. rendelkezései alapján saját települése polgári védelmi szervezetébe történő beosztását követően bekövetkezett vélt vagy valós mentességi ok nagyobb jelentőséget kap a polgári védelmi szolgálat, anyagi-gazdasági szolgáltatás tényleges elrendelésekor.

Az Ákr. az általános, minden eljárásban érvényesítendő szabályozást tartalmaz, így nem rögzít olyan rendelkezéseket, amelyeket a fenti élethelyzetekben várható fellebbezések esetén alkalmazni kell. Így a felhatalmazó rendelkezés alapján kormányrendeleti szinten kell meghatározni a halasztó hatállyal nem bíró fellebbezés gyors elbírálása érdekében különösen a benyújtásának helyét, módját, az indokolásként felhozottak objektív értékelésének rendjét.

A kérelem mellékleteként benyújtandó biztonsági dokumentáció darabszámát szükséges törölni, figyelemmel az elektronikus kapcsolattartásra, mely alkalmazásával nincs szükség 2 példányban benyújtani a dokumentumokat.

A Ket.-re való hivatkozás Ákr.-re történő módosítása szükséges. Az Ákr.-rel összefüggésben a jogerősen szövegrész véglegesen szövegrészre történő módosítása szükséges.

A hatályos szabályozás 45 napban határozza meg a küszöbérték alatti üzemek engedélyezési eljárásának ügyintézési határidejét, melynek hatályon kívül helyezésével az Ákr. szerinti teljes eljárásban rendelkezésre álló 60 nap válik irányadóvá.

A Kp. terminológiája a „bírósági felülvizsgálat” kifejezés helyett a „közigazgatási perben megtámadható” kifejezést használja, így annak átvezetése indokolt a Kat.-ban is. A polgári védelmi kötelezettséggel kapcsolatos ügyekben, mivel nem hatósági eljárás az ágazati törvényben kell biztosítani a Kp. hatályát.

A 372. §-hoz

Szükséges a törvény szövegét az Ákr. megváltozott szóhasználatához igazítani, ennek megfelelően a jogerős szó mellett a végleges szó is beillesztésre kerül.

A 373-374. §-hoz

A Kp. szabályozási körébe vonja az önkormányzati rendelet felülvizsgálatára irányuló és a helyi önkormányzat törvényen alapuló jogalkotási kötelezettsége elmulasztása miatti eljárásokat. A Bszi. erre tekintettel a jövőben csak utaló szabályt tartalmaz, mely egyértelművé teszi, hogy a Kúria önkormányzati tanácsa a Kp. szabályai szerint jár el ezekben a Kp. hatálybalépésével közigazgatási bírósági eljárásoknak minősülő normakontroll jellegű eljárásokban.

A 375. §-hoz

A Kp. hatálybalépése miatt szükséges a bírói pályázat során igénybe vehető bírósági jogorvoslati eljárás terminológiájának és szabályainak a Kp.-hoz igazítása.

A 376-377. §-hoz

A törvényben átvezetésre kerül az Ákr. új fogalmi szóhasználata.

A 378. §-hoz

Az új hatósági eljárásjogi kódex elfogadásával a Ket.-re történő hivatkozás miatt szükséges a módosítás.

A 379-380. §-hoz

A törvény 92/B. § (5) bekezdésének módosítása azért szükséges, mert a fellebbezést és a halasztó hatályt kizáró rendelkezés az Ákr. és a közigazgatási perrendtartásról szóló törvény alapján feleslegessé válik. Emellett a jogerő terminus lecserélése is megtörténik az Ákr.-ben használt végleges kifejezésre.

Hatályon kívül helyezésre kerül az általános szabályok miatti feleslegesek rendelkezések, így amely szerint a nyilvántartásba vétel során a hatósági eljárási kódex alapján kell eljárni, illetve a fellebbezést indokolatlanul biztosító rendelkezés.

Kiegészítésre kerül a törvény a gazdasági kamarának a gyakorlati képzést szervező vagy folytató szervezet szakképzési tevékenységének ellenőrzése során meghozott döntésével összefüggésben a felügyeleti szerv kijelölésére vonatkozó rendelkezéssel.

A 381. §-hoz

Az Ákr. hatálybalépésével indokolt az önkormányzati hatósági ügyekre vonatkozó speciális eljárási rendelkezések megalkotása.

A 382-384. §-hoz

Az egyházi, a magán és a nemzetiségi önkormányzat által alapított, fenntartott köznevelési intézmény működési engedélyezésének eljárási szabályait, valamint a pedagógiai-szakmai szolgáltatást nyújtó intézmények működését jelenleg miniszteri rendelet állapítja meg, ezért az Ákr.-rel történő összhang megteremtése érdekében kormányrendeleti szintű szabályozás lehetőségének megteremtése szükséges.

A törvény - figyelemmel az Ákr. 116. § (1) bekezdésére - egyes ügyekben kifejezetten megengedi a fellebbezés lehetőségét.

A diákigazolvány és a pedagógus igazolvány előállításának határidejére indokolt az általános eljárási szabályok alkalmazása, ezért az ezzel kapcsolatos rendelkezések hatályon kívül helyezésére kerül sor.

A Kp. terminológiájához szükséges hozzáigazítani a jogorvoslattal kapcsolatos rendelkezéseket. A Kp.-től elétérően a keresetlevél benyújtásának halasztó hatálya van.

A perindításra jogosultak speciális körére nézve a keresetlevelet közvetlenül a bíróságnál kell benyújtani, ekkor a Kp. 41. §--ának szabályai szerint jár el a bíróság. A Kp. terminológiájához szükséges illeszteni a rendelkezéseket.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A nemzeti köznevelésről szóló 2011. évi CXC. törvény 99/H. §-ban szabályozott esetben külön szükséges nevesíti a közigazgatási perben való megtámadás lehetőségét, mivel az Kp.-ból nem következik, illetve az azonnali jogvédelem kizártságát. A Kp. terminológiájához és illetékességi szabályaihoz szükséges hozzáigazítani a jogorvoslattal kapcsolatos rendelkezéseket, illetve a Kp. szabályait megismétlő rendelkezéseket elhagyni.

Továbbá szövegcserés módosítások szükségesek az Ákr. és a Kp. megváltozott terminológiájára tekintettel.

A 385-387. §-hoz

A módosítás az Ákr. 64. § (1) bekezdése alapján rendelkezik arról, hogy az ügyfél nyilatkozata a hiányzó bizonyíték pótlására nem alkalmas.

Az Ákr. 120. § (2) bekezdésére tekintettel a törvény rögzíti, hogy a rehabilitációs hatóság eljárásában a döntés akkor is módosítható vagy visszavonható, ha az jóhiszeműen szerzett és gyakorolt jogot sértene.

Az Ákr. alapján a hatósági bizonyítvány kiadására vonatkozó ügyintézési határidő tekintetében jogszabály nem térhet el, ezért ennek megfelelően a 26/A. § módosítására kerül sor.

Az Ákr. 25. § (1) bekezdésére tekintettel hatályon kívül helyezésre kerül az a rendelkezés, amely a megkeresés teljesítésére 15 napot tűz.

Miniszteri rendeleti szintű eljárási szabályok miatt szükséges a névjegyzékekről szóló rendelkezések kormányrendeleti szintre történő emelése.

A módosítás az Ákr.-ben és a Kp.-ban használt kifejezések átvezetését is megvalósítja (pl. jogerő helyett végleges terminológia, fellebbezésre tekintet nélküli végrehajthatóság helyett azonnali végrehajthatóság).

A 388-390. §-hoz

A módosítások az új eljárási kódexek terminológiájával teremtik meg az összhangot, ennek megfelelően például az Ákr.-re történő utalás, valamint a hatósági döntések véglegessége kerül nevesítésre a normaszövegben.

Szükségszerű a törvény szövegében a Ket.-re történő hivatkozás lecserélése, valamint továbbra is rögzíteni szükséges, hogy az 59. § szerinti felülvizsgálat körében végzett hatósági ellenőrzés egyedi jellemzői miatt kormányrendeleti szinten kerülnek megállapításra az ellenőrzés különleges szabályai.

A fellebbezés biztosítása - összhangban az Ákr. vonatkozó §-ának indokolásával - hatékonyabban tudja tisztázni a tényállást, mivel az esetek túlnyomó részében elősegíti az ügyek előbbi lezárását, mindemellett az támogatja az egységes jogalkalmazást is, illetve költséghatékony. Nagyobb önkormányzatok esetében a másodfokú eljárások lefolytatására az Ákr. alapján rendelkezésre álló ügyintézési határidő nem minden esetben elegendő.

Az Ákr. 9. §-ával összhangban a törzskönyvi nyilvántartást vezető hatóságot ki kell jelölni. A későbbi hivatkozások és egységes szóhasználat miatt törzskönyvi nyilvántartás fogalmat szükséges bevezetni.

Az illetékes bíróság a Kp. 13. § alapján aggálymentesen megállapítható, így az erre vonatkozó rendelkezések hatályon kívül helyezése szükséges.

A bíróság számára előírt soron kívüli eljárás megszüntetése indokolt, mivel a Kp. koncepciójában a soron kívüli eljárás alapvetően bírósági ügyviteli kérdés, a soron kívüli eljárás iránti a kérelemről a bíróság elnöke dönt. A Kp.-tól eltérő keresetlevél benyújtási határidőt fenntartja a törvény.

A bíróság a Kp. alapján jogosult megváltoztatni a közigazgatási határozatot, így ennek külön kodifikálása szükségtelen.

A Kp. 39. § (1) bekezdése értelmében a keresetlevél benyújtására 30 napnál rövidebb határidő is megjelölhető.

A Kp. 116. § e) pontja és a 122. § (2) bekezdése értelmében a rendkívüli jogorvoslat különösen indokolt esetben kizárható.

A 391-393. §-hoz

A Kp. a köztestületet közigazgatási szervvé minősíti, így a annak közigazgatási jog által szabályozott, jogalanyok jogi helyzetének megváltoztatására irányuló döntései is egyértelműen közigazgatási cselekményeknek minősülnek. Ez azt jelenti, hogy a köztestület tagokkal kapcsolatos döntései - abban az esetben is, ha nem minősülnek hatósági döntéseknek - a közigazgatási ügyben eljáró bíróság előtt megtámadhatóak. Tehát mind a fegyelmi döntések, mind a köztestületi szabályzatok, mint egyedi ügyben alkalmazandó - a jogalkotásról szóló törvény hatálya alá nem tartozó - általános hatályú rendelkezések a Kp. 4. §-ának értelmében közigazgatási jogvita tárgyát képezhetik. Ennek keretében minden közigazgatási jogvita esetén van helye közigazgatási bírói úton jogorvoslatnak, amennyiben azt törvény nem utalja más eljárásra (mint például a szabálysértések esetében). Jelen esetben az MKK nyilvántartás vezetésével összefüggő jogkörével kapcsolatos jogorvoslatra a Kp.-t kell alkalmazni.

A keresetlevél benyújtására vonatkozó határidőről és az igazolásról a Kp. 36. § (1) bekezdés e) pontja a Pp. szabályaira utalva rendelkezik, azok megismétlésére nincs szükség. A Kp. 39. § (7) bekezdése alapján a keresetlevél benyújtásának halasztó hatálya van a Döntőbizottság határozatának hatályosulására, így csak az ettől való eltérésről szükséges rendelkezni.

A fegyelmi tanács hivatalvesztés büntetés kiszabására irányuló javaslatát a közigazgatási államtitkár és a helyettes államtitkár bíróságon megtámadhatja. Mivel a Kp. 4. § (4) bekezdésének c) pontja alapján, ha törvény eltérően nem rendelkezik, az egymással irányítási vagy vezetési jogviszonyban álló felek közötti jogvita nem minősül közigazgatási jogvitának, a közszolgálati tisztviselőkkel szembeni fegyelmi eljárásról szóló kormányrendeletben szabályozott megtámadási jogról törvényi szinten szükséges rendelkezni.

A szükséges terminológiai és hivatkozásbeli pontosításokat is átvezeti a törvényen.

A Kp. 4. § (2) bekezdés e) pontja értelmében közigazgatási jogvitának minősül a köztestület döntése, így annak megtámadhatóságáról szükségtelen rendelkezni.

A Kp. XXIV. Fejezete rendezi a Köztestületi felügyeleti per szabályait, erre tekintettel nem szükséges fenntartani az ágazati szabályok rendelkezéseit.

A keresetlevél beadására megállapított határidő megtartottságáról a Kp. rendelkezik, ezt nem szükséges fenntartani.

A közszolgálati tisztviselőkről szóló törvény 2011. évi CXCIX. törvényt (a továbbiakban: Kttv.) hatálybalépését megelőzően az Alkotmánybíróság főtitkárának és gazdasági főigazgatójának a jogállását, jogviszonyát a törvényalkotó a közigazgatási és a helyettes államtitkárral azonos szinten állapította meg.

A Kttv. 2012. január 1-jei hatálybalépésével a közhatalmat gyakorló szerveknél foglalkoztatottak jogviszonya egységes rendszerbe tagozódott: a Kttv. 2. §-a alapján az Alkotmánybíróság Hivatalának köztisztviselője és közszolgálati ügykezelője közszolgálati jogviszonyban állnak, így amennyiben törvény eltérő rendelkezéseket nem fogalmaz meg, jogviszonyukra is a Kttv. rendelkezéseit kell alkalmazni. Az Alkotmánybíróságról szóló 2011. évi CLI. törvény nem tartalmaz eltérő rendelkezést, így az Alkotmánybíróság Hivatalának gazdasági vezetőjére a Kttv. 236. §-a irányadó.

A 236. § (2) bekezdése azonban bár az Alkotmánybíróság főtitkárára, mint hivatalvezetőre nézve az Országgyűlés Hivatalának vezetőjéhez hasonlóan kimondja, hogy a közigazgatási államtitkárral azonos illetményben és juttatásban részesül, ugyanezt az analógiát a helyettes vezetők közül csupán az Országgyűlés Hivatalára nézve rögzíti: az Országgyűlés szervezeti és működési szabályzatban meghatározott hivatali szerveinek helyettes vezetői a helyettes államtitkárral azonos illetményben és juttatásban részesülnek, míg az Alkotmánybíróság Hivatalának helyettes vezetője nem. Indokolt ezért a Kttv. 236. § (2) bekezdésében ezt az egyenlőtlenséget kiigazítani.

A módosítás továbbá lecseréli a korábbi hatósági eljárási kódex elnevezését az általános közigazgatási rendtartásról szóló törvényre. A módosítás az új eljárási kódex terminológiájával teremtik meg az összhangot, ennek megfelelően a hatósági döntések véglegessége kerül nevesítésre a normaszövegben.

A 394-396. §-hoz

A módosítások az új eljárási kódexek terminológiájával és szabályozási logikájával teremtenek összhangot. Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor. Bevezetésre kerül a véglegesség fogalma a hatósági döntések jogereje helyett.

A törvény - figyelemmel az Ákr. 116. § (1) bekezdésére - meghatározza, hogy mely ügyekben van lehetőség fellebbezésre.

A hallgatók által benyújtott jogorvoslati kérelmek elbírálására irányuló eljárásban garanciális okokból indokolt az Ákr. egyes rendelkezéseinek felhívása, valamint az Ákr. terminológia bevezetése.

Az Ákr. 123. § (1) bekezdés e) pontjában meghatározott semmisségi okra tekintettel indokolt a nemzeti felsőoktatásról szóló 2011. évi CCIV. törvény (a továbbiakban: Nftv.) 52/A. § (2) bekezdésének pontosítása.

Az Nftv. 68. § (2) bekezdésének e) ponttal történő kiegészítését a jogkövetkezmények fokozatosságának elve indokolja (a figyelemhívás sok esetben hatékonyabban szolgálja a felsőoktatási intézmény jogszerű működését, mint a bírság kiszabása).

Az Nftv. 107/A. § (8) bekezdéssel történő kiegészítését az eddigi jogalkalmazási tapasztalat, illetve az alapvető jogok biztosához érkezett megkeresések indokolják. Ezek szerint jogos igényként merül fel, hogy a vizsgázó igényt tart a beszédkészség vizsgáján készült hangfelvétel visszahallgatására. A módosítás megoldást nyújt a fenti igény kielégítésére, másrészt védi a vizsgáztatók személyi adataihoz (felvett hangjához) fűződő jogait, és lehetővé teszi a feladatok titkosságának megtartását.

A diákigazolvány előállításának határidejére indokolt az általános eljárási szabályok alkalmazása, emiatt a vonatkozó rendelkezés hatályon kívül helyezése szükséges.

A módosítása a Nftv. által megállapított perjogi szabályokat a Kp. terminológiájához igazítja. Ennek során a bírósági felülvizsgálat helyébe a közigazgatási pert indíthat vagy megtámadhatja kifejezések kerülnek, a végrehajtás felfüggesztése helyett az azonnali jogvédelemmel kapcsolatos terminológia kerül átvezetésre, és a speciális pertípusok alkalmazására is utal a szabályozás (pl. mulasztási per).

Az ügyek speciális jellegére tekintettel az Nftv. 60. § (6) bekezdése és a 75. § (1) bekezdésében szabályozott perek esetében a Fővárosi Közigazgatási és Munkaügyi Bíróság kizárólagos illetékessége lett megállapítva a törvényben.

A mulasztási ítéletnek a Kp.-ban foglalt jogkövetkezményeitől eltérő jogkövetkezmény alkalmazását rendeli a 65. §, tartalmilag így fenntartva, de a Kp. szabályaihoz igazítva a korábbi szabályozást. A 71/A. § szabályait szintén igazítani kell a Kp.-hoz, s mivel a miniszter által indítható közigazgatási per a köztestületi felügyeleti per szabályai szerint alakul, a közigazgatási perrendtartás e perre vonatkozó különös szabályait rendeli az új szabály alkalmazni és a Kp. szabályát ismétlő rendelkezést elhagyja. A felsőoktatási intézmény nevében a rektor által indítható per szabályait is szükséges a Kp.-hez igazítani.

A 397. §-hoz

A módosítása technikai jellegű, a bírósági felülvizsgálat helyett közigazgatási per kerül rögzítésre a normaszövegben.

A 398-400. §-hoz

A módosítás során a hatósági feladatok helyett a hatósági ügy kifejezés használatára, a közigazgatási hatósági eljárás és szolgáltatás általános szabályairól szóló 2004. évi CXL. törvény helyett az Ákr. került feltüntetésre. A módosítások elvégzik az Ákr. terminológiájával történő összhang megteremtését, a technikai módosításokon felül az alábbiak emelhetőek ki:

Az Ákr. az ügyintézési határidőbe be nem számítható határidőket a korábbi szabályozáshoz képest jóval szűkebb körben állapítja meg, ezért annak érdekében, hogy a Magyar Energetikai és Közmű-szabályozási Hivatal (a továbbiakban: Hivatal) a hatósági eljárások lefolytatása során maradéktalanul meg tudjon felelni az Ákr. alapelveiben foglalt követelményeknek (szakszerűség, hatékonyság stb.) az ügyintézési határidő differenciáltan került módosításra.

A Hivatal élni kíván azzal a joggal, hogy a meghatározott cselekményekre vonatkozó végrehajtást továbbra is ő végezze és nem az állami adóhatóság.

A Hivatal az ellenőrzést követően lehetőséget kíván adni a feltárt és orvosolható jogszabálysértések önkéntes megszüntetésére, mielőtt a hatósági eljárást megindítja, ezért a szankciórendszerébe beilleszti az ún. figyelmeztetés jogintézményét.

Az Ákr.-rel nem összeegyeztethető rendelkezések hatályon kívül helyezésére is sor kerül. Az a) pontban hivatkozott jogintézményt az Ákr. nem ismeri, fenntartása nem indokolt, a b) pontban hivatkozott rendelkezés megismétli az Ákr. 16. § (1) bekezdés a) pontjában szereplő illetékességi szabályt, a c) pontban hivatkozott jogszabályhely olyan adat bekéréséről rendelkezik, amely ellentétes az Ákr. 36. § (2) bekezdésében foglaltakkal.

A Kp. hatálybalépésével a „bírósági felülvizsgálat” és a „végrehajtás felfüggesztése” fogalmak helyett a „közigazgatási per”, illetve a „halasztó hatály elrendelése” kifejezés használata szükséges.

A Kp. rendelkezéseihez igazodva általánossá szükséges tenni a bíróság megváltoztatási jogkörét.

A 401-403. §-hoz

Tekintettel arra, hogy az anyagi jogi, szankciós rendelkezések teljes mértékben kikerültek az új eljárási kódexből, ezért szükséges a Szabs.tv.-ben három helyen megjelenő „közigazgatási bírság” fogalom szövegszerű pontosítása.

A Szabs.tv. 162. § hatályos (4) bekezdése alapján az adatigénylésre történő adattovábbítási eljárást meg kell szüntetni, ha az adatigénylés az (1) bekezdés a) pontjában meghatározott feltételnek (miszerint törvény rendelkezése alapján akkor továbbíthatóak az adatok, ha az adatigénylő pontosan megjelöli az adatátvétel célját, továbbá azt az adatkört és azt a törvényi rendelkezést, amely tekintetében és amely rendelkezés szerint az igényelt adatok kezelésére törvény feljogosította) nem felel meg. Az Ákr. új intézménye, a visszautasítás és annak szabályai okán (az eljárás megindításának jogszabályban meghatározott feltételeinek hiánya) a Szabs.tv.-ben szabályozott, az adatigénylés iránti eljárás megszüntethetőségére vonatkozó szabály már nem lesz alkalmazható, ezért indokolt annak hatályon kívül helyezése.

A 404. §-hoz

Az Ákr. alapján az elsődleges jogorvoslási forma a közigazgatási per, fellebbezésre csak akkor van lehetőség, ha azt törvény kifejezetten megengedi. Erre tekintettel hatályon kívül helyezésre kerül az a feleslegessé vált rendelkezés, amely kizárja a fellebbezést és amely megismétli az Ákr.-beli főszabályt.

A 405-407. §-hoz

Az Ákr.-rel való terminológiai összhangot megteremtő módosítás. A fellebbezést kizáró rendelkezés az Ákr. 116. § (1) bekezdése alapján feleslegessé válik, ezért annak hatályon kívül helyezésére kerül sor.

A 408-410. §-hoz

A honvédelem térképészeti támogatásáért felelős szerv hatáskörébe tartozó hatósági ügyekben a beérkező adatok feldolgozásának időigényessége miatt indokolt a jelenlegi határidőnél hosszabb ügyintézési határidő megállapítása.

A honvédelmi ágazathoz tartozó hatósági eljárások vonatkozásában indokolt továbbá, hogy az Ákr.-ben biztosított eltérési lehetőségek és kiegészítő eljárási szabályok megalkothatósága érdekében kormányrendeleti szintű felhatalmazás kerüljön beiktatásra az Fttv.-be.

A módosítások továbbá az új eljárási kódex terminológiájával és szabályozási logikájával teremtenek összhangot.

A 411. §-hoz

Az Ákr.-ben használt új terminológiára tekintettel szükséges a módosítás.

A 412-413. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a véglegesség fogalma a hatósági döntések jogereje helyett, az azonnali végrehajthatóság kerül továbbá nevesítésre a fellebbezésre tekintet nélküli végrehajthatóság helyett.

A módosítás törvényi szinten rögzíti, hogy a bejelentésre vonatkozó kötelesség megszegése esetén a műszaki-biztonsági hatóság közigazgatási bírság kiszabására jogosult. Egy hatályos törvényi kötelezettség tekintetében szükséges tehát az ahhoz kapcsolódó szankció bevezetése a kötelezettség kikényszeríthetősége érdekében.

Az Ákr. nem tartalmazza a közigazgatási bírság kiszabásának mérlegelési szempontjait, így indokolt az új 17/B. § (2) bekezdésében rögzíteni a kiszabásra kerülő bírságról szóló döntés meghozatalakor mérlegelendő egyes, lényegesebb szempontokat.

Az új 30. § (1) bekezdés f) pontja értelmében a műszaki-biztonsági hatóság feladatkörébe tartozó, felvonó vagy mozgólépcső és mozgójárda létesítésére, üzembe helyezésére, üzemeltetésére, alkalmasságának ellenőriztetésére, biztonságtechnikai felülvizsgálatára és bejelentésre vonatkozó kötelesség megszegése esetén kiszabható bírság megállapításának részletes szabályai megalkotására kap felhatalmazást a Kormány.

A Pftv. 30. § kiegészítésével a műszaki biztonsági hatósági eljárásokért fizetendő díjakra vonatkozó, rendeleti szinten szabályozható rendelkezések megalkotására kap felhatalmazást az iparügyekért felelős miniszter.

Az Ákr. 8. § (3) bekezdése lehetővé teszi, hogy ágazati törvény az Ákr.-t kiegészítő eljárási rendelkezéseket állapítson meg. Az Ákr.-nek az eljárás megszüntetését szabályozó 47. §-ával összhangban, annak kiegészítéseként, részletezéseként a módosítás lehetővé teszi az eljárás megszüntetését abban az esetben, amikor az ügyfél nem tett eleget határidőben a hiánypótlásra való felhívásnak, és az erre megállapított határidő meghosszabbítását sem kérte. A módosítás fontosságát az alapozza meg, hogy ezekben az esetekben önmagában az Ákr. alapján nincs lehetősége a hatóságnak az eljárást megszüntetnie, sem azt más módon lezárnia. Nélkülözhetetlen, hogy kérelemre indult eljárásokat a hatóság az ügyfél részéről való szükségszerű együttműködés hiányában megszüntethesse. Ezzel összefüggésben az Ákr. 44. §-a rögzíti, hogy az eljáró hatóság a hiánypótlásra való felszólításban foglaltak tekintetében való mulasztás jogkövetkezményeit is meg kell, hogy határozza, ugyanakkor ilyen jogkövetkezményt maga az Ákr. nem nevesít.

Egyrészt azért indokolt rögzíteni ezt a rendelkezést, mert az ügyfélbarát ügyintézés alapelve alapján lehetőséget biztosít arra, hogy az eljárási költség (kiemelten az igazgatási szolgáltatási díj, és az illeték, amelynek megelőlegezése nélkül a tényállás érdemi tisztázása el sem kezdődhet) előlegezésének elmaradása esetében a hatóság nem szünteti meg azonnal az eljárást, csak amennyiben az erre vonatkozó hiánypótlást is elmulasztotta az ügyfél. [Az Ákr. 47. § (1) bekezdés d) pontja alapján a hatóság az eljárást mérlegelés nélkül megszünteti, amennyiben az ügyfél nem előlegezi meg a költséget].

Másrészt az Ákr. 47. § (1) bekezdésének b) pontja egyáltalán nem terjed ki olyan esetekre, amikor a kérelemhez a jogszabályok alapján olyan iratokat kell csatolni, pl. műszaki tervdokumentáció, tervrajzok stb., amelyeket nem lehet pótolni az ügyfél nyilatkozatával, ugyanakkor az ügy érdemi elbíráláshoz feltétlenül szükségesek.

A 414. §-hoz

A kölcsönzött kulturális javak különleges védelméről szóló 2012. évi XCV. törvény módosítása technikai jellegű.

A 415. §-hoz

A módosítások az új eljárási kódex terminológiájával és szabályozási logikájával teremtenek összhangot.

A 416-417. §-hoz

A módosítások felhatalmazó rendelkezést tartalmaznak, továbbá az új eljárási kódex terminológiájával és szabályozási logikájával teremtenek összhangot.

A 418-419. §-hoz

Mivel a köztestületi perek a jövőben mind a közigazgatási ügyben eljáró bíróság hatáskörébe tartoznak, a szabályozást szükséges a Kp. szabályaihoz igazítani. A keresetlevélnek a közigazgatási szervnél való benyújtására, illetve a köztestületi felügyeleti per szabályaira tekintettel szükséges a több rendelkezés elhagyása.

A módosítások az új eljárási kódexek terminológiájával és szabályozási logikájával is összhangot teremtenek. Bevezetésre kerül a véglegesség fogalma a hatósági döntések jogereje helyett. A törvény egyértelműen kimondja, hogy fellebbezésnek van helye kamarai hatósági ügyben, meghatározza továbbá az eljáró szervet is.

A 420-422. §-hoz

Tekintettel arra, hogy a Magyar Állatorvosi Kamara közigazgatási hatósági feladatokat is ellát, a törvény taxatíve meghatározza azon feladatokat, amelyekben e minőségében jár el. A módosítás indoka ennek a felsorolásnak a kiegészítése, pontosítása.

Az Ákr. 116. § (1) és (2) bekezdése szabályozza, hogy mely határozat ellen van helye fellebbezésnek. Ez alapján törvényben kell rögzíteni a fellebbezés lehetőségét, valamint az eljáró jogorvoslati szervet. A szövegcserés módosítások indoka az Ákr. 82. §-ával való összhang megteremtése.

Az Ákr. ügyintézési határidőre vonatkozó szabályaira tekintettel a módosításban jelzett rendelkezések hatályon kívül helyezése indokolt, a határidők az Ákr.-ben meghatározottak szerint alakulnak.

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

A módosítások ezen felül az új eljárási kódexek terminológiájával teremtik meg az összhangot, ennek megfelelően a hatósági döntések véglegessége kerül nevesítésre a normaszövegben.

A 423-425. §-hoz

A módosítások az új eljárási kódexek terminológiájával és szabályozási logikájával teremtenek összhangot. Bevezetésre kerül a véglegesség fogalma a hatósági döntések jogereje helyett, a hatósági szerződésre és a hatósági ellenőrzésre vonatkozó párhuzamos rendelkezések deregulációja is megtörténik, továbbá - összhangban az Ákr. koncepciójával - elsődleges jogorvoslattá válik a közigazgatási per. A Ket. rendelkezései helyébe lépett, az elektronikus ügyintézés és a bizalmi szolgáltatások általános szabályairól szóló törvény már nem tartalmazza az elektronikus ügyintézési felügyelet engedélyezési eljárását. A jogrendszer koherenciájának biztosítása érdekében célszerű a Postatv.-ben erre utaló fordulat törlése is.

A 426. §-hoz

A módosítások az új eljárási kódex terminológiájával és szabályozási logikájával teremtenek összhangot.

A 427-428. §-hoz

A módosítások az új eljárási kódex terminológiájával és szabályozási logikájával teremtenek összhangot. Bevezetésre kerül a hatósági döntések véglegessége a jogerő fogalma helyett, továbbá a lefoglalás szabályai közé bekerülnek a zár alá vételre történő utalások. A törvényben speciális kiegészítő eljárási rendelkezések kerülnek megállapításra, igazodva az eljárások sajátosságaihoz.

A 429-431. §-hoz

A módosítások az új eljárási kódexek terminológiájával és szabályozási logikájával teremtenek összhangot. A kártérítési igény tekintetében szükséges a Kp.-tól eltérő illetékességi szabály meghatározása, továbbá az alperes megjelölése kapcsán is a Kp.-tól eltérő szabályt tartalmaz a törvény.

A 432-434. §-hoz

A módosítások megteremtik az összhangot az új eljárási kódex terminológiájával. Így bevezetésre kerül a véglegesség fogalma, továbbá a jogorvoslati rendszer megváltozása miatt, a felesleges rendelkezések deregulációjára is sor kerül (mivel főszabály szerint az Ákr. alapján nincs fellebbezés, továbbá felügyeleti szervi kijelölés hiányában felügyeleti eljárásnak sincs helye).

A Kp. 13. § (1) bekezdés szerint: „Ha más bíróság kizárólagos illetékessége megállapítva nincs ...” Erre tekintettel a Fővárosi Közigazgatási és Munkaügyi Bíróság kizárólagos illetékessége került megállapításra. A Kp. az általános mellett több különös illetékességi okot is meghatároz. Az üvegházhatású gázok kibocsátásának engedélyezésére vonatkozó ügyek specialitására tekintettel az illetékességi szabályok egyértelműsítése és egyszerűsítése érdekében indokolt a kizárólagos illetékesség megállapítása.

Az Ákr. 100. § (2) bekezdés c) pontja szerint hatósági ellenőrzését az ügyfél is kérheti, kivéve, ha törvény kizárja. Jelen esetben indokolt ezt kizárni az ügyfelek nagy száma miatt és amiatt is, hogy a hatóság megadott ellenőrzési terv szerint ellenőrzi az ügyfeleket.

Tekintettel arra, hogy az igazgatási szolgáltatási díjat a Gst. tv. alapján az adópolitikáért felelős miniszter egyetértésével szükséges megállapítani, ezért szükséges a felhatalmazó rendelkezések elkülönítése is.

Az adók módjára történő behajtásra vonatkozó rendelkezések módosítását egyrészt az Ákr.-rel való összhang megteremtése indokolja. Másrészt az, hogy az adók módjára behajtandó köztartozás esetén az Art. 161. § (1) bekezdése alapján a fizetési határidő lejártát követő 15 nap elteltével elektronikus úton megkeresi az adóhatóságot behajtás végett, ha a köztartozás összege eléri vagy meghaladja a 10 000 forintot. Ugyanezen bekezdés szerint soron kívül akkor lehet megkeresni az adóhatóságot, ha a hátralék későbbi megfizetése veszélyeztetett.

Az Ákr. hatálybalépésével összefüggő kormányrendeleti szintű jogalkotási feladatok előkészítése során merült fel annak szükségessége, hogy a törvény további felhatalmazó rendelkezéssel való kiegészítése szükséges.

A 435-437. §-hoz

A törvény hatálya alá tartozó hatósági ügyekben hozott döntések esetén feltétlenül szükséges az írásbeli közlés érvényre juttatása, ezért a szóbeli közlést mellőzni szükséges.

A hegyközségi, illetve a borvidéki rendtartások betartására nem csak a hegyközség tagjai, hanem bizonyos szabályok esetében a borszőlő termőhelyi kataszteri területen gazdálkodó nem hegyközségi tagok is kötelezettek. Elérhetőségükről, számukról a hegybírónak nincs tudomása, így a nem hegyközségi tagok esetében szükséges a közhírré tétel útján történő közlés előírása.

A módosítások az új eljárási kódexek terminológiájával teremtik meg az összhangot, ennek megfelelően az Ákr.-re történő utalás, valamint a hatósági döntések véglegessége kerül nevesítésre a normaszövegben, illetve a módosítás a Kp. köztestületekkel kapcsolatos jogvitákra vonatkozó rendelkezéseinek való megfelelést is szolgálja.

A 438. §-hoz

Az Ákr. szakít a közigazgatási (alaki) jogerő fogalommal és helyette a hatósági döntés véglegességének fogalmát vezeti be, a jogrendszer összhangjának megteremtése érdekében a Ptk. releváns rendelkezései is ennek megfelelően módosításra kerülnek. A lefoglalás és zár alá vétel Ákr.-beli szabályainak változása miatt is pontosítani szükséges a Ptk. vonatkozó rendelkezését.

A Ptk. szövegcserés módosítása a Kp. fogalomhasználatához igazítja a közigazgatási jogkörben okozott kárra vonatkozó szabályt.

A 439. §-hoz

A módosítások az új eljárási kódex terminológiájával és szabályozási logikájával teremtenek összhangot a több ágazatot - villamos energia, földgázellátás, földgáz biztonsági készletezés és távhőszolgáltatás - átfogó, általános eljárási szabályok MEKH Statútum törvényben való rögzítésével. Ahol szükséges, kiegészítő, illetve - ha az Ákr. az eltérést megengedi - szűk körben eltérő szabályok megállapítására kerül sor.

A 440. §-hoz

Amennyiben a Teljesítésigazolási Szakértői Szerv (a továbbiakban: TSZSZ) mint szakértő működik közre a Közbeszerzési Hatóság eljárásában, akkor a TSZSZ eljárására is vonatkoznia kell az Ákr. szabályainak. A módosítással egy eljárási szabály került pontosításra.

A 441-442. §-hoz

A hatósági eljárás sajátos voltára tekintettel szükséges az Ákr. egyes rendelkezései alkalmazásának kizárása, illetve az Ákr.-től eltérő szabályok megállapítása. A módosítások továbbá elvégzik az új eljárási kódex hatálybalépésével összefüggő technikai pontosításokat is.

A 443-444. §-hoz

Az Ákr. a teljes eljárásban hatvan napos ügyintézési határidőt határoz meg. Mivel a felnőttképzésről szóló 2013. évi LXXVII. törvény a kérelemre induló engedélyezési eljárás esetén hatvan napos, a bejelentésre irányuló eljárás esetén tizenöt napos ügyintézési határidőről rendelkezik, így a törvényben - az Ákr. szabályozás megismétlésének elkerülése miatt - csupán a tizenöt napos ügyintézési határidő feltüntetése szükséges.

Az Ákr. lehetővé teszi, hogy a jogalkotó a tényállás tisztázása érdekében - indokolt esetben - áttörje a szabad bizonyítás elvét, egyúttal csökkenti a hatóság döntésének diszkrecionalitását. A jogalkotó felelős döntése alapján, megfelelően megválasztott szigorú bizonyítási eszközök nem csak az eljárás menetét, hanem annak időtartamát is lényegesen kiszámíthatóbbá, egyszerűbbé teszik. Éppen ezért, az Ákr. egyfajta zsinórmértékként megállapítja azon szempontokat, melyek alapján az ágazati joganyag szigorú bizonyítást írhat elő okirat vagy egyéb irat felhasználására vonatkozóan. Így az Ákr. lehetővé teszi, hogy törvény - közérdeken alapuló kényszerítő indok alapján - valamely okirat vagy más irat bizonyítási eszközként történő kötelező alkalmazását írja elő. Az Fktv. engedélyezési rendszere a megfelelő szakmai tudással rendelkező, közhiteles hatósági nyilvántartásban szereplő szakértők szakvéleményén alapul, hiszen a felnőttképzési tevékenység engedélyezése során olyan speciális szakkérdéseket kell vizsgálnia a hatóságnak, melyek eldöntése a szakértők igénybevétele nélkül nem lehetséges, így felelős, megalapozott döntés meghozatalára sincs mód szakértők nélkül, illetve a szakértői vélemény bizonyítási eszközként történő kötelező alkalmazása nélkül. A szakértői vélemény bizonyítási eszközként történő kötelező alkalmazásának előírása a szolgáltatási tevékenység megkezdésének és folytatásának általános szabályairól szóló 2009. évi LXXIV. törvény 2. § f) pontjában foglalt közérdeken alapuló kényszerítő indok - a szolgáltatások igénybevevőinek védelme - miatt szükséges, melynek tartalma az alábbi:

Az Fktv. azokra a képzésekre terjed ki, ahol az állami szerep- és felelősségvállalás (államilag elismert bizonyítványok megszerzésére felkészítő képzések, illetve támogatott képzések) megjelenik. A támogatott képzések esetén az állam kötelessége az általa és az Európai Unió által nyújtott támogatások célszerű és hatékony felhasználásának biztosítása is.

A közérdek mellett a szolgáltatás igénybevevőinek - így a képzésben résztvevők - védelmét is szolgálja az a törekvés, hogy az állami, illetve az európai uniós pénzeszközök felhasználására szigorú szabályok alapján, hatékonyan kerüljön sor, amely azzal is biztosítható, hogy kizárólag olyan intézmények kapjanak engedélyt, melyek esetében a képzéshez szükséges jogszabályi feltételek meglétét a megfelelő szaktudással rendelkező szakértők vizsgálata garantálja. E szabályozással elérhető, hogy

- a képzésben résztvevők valóban minőségi képzésben részesüljenek,

- a képzésre szabályozott keretek között kerüljön sor, mellyel a visszaélések száma és a képzésben résztvevők kiszolgáltatottsága a minimálisra csökkenthető,

- a jogszabályi környezet garanciát nyújtson a tevékenység folytatására irányuló feltételeknek az engedély kiadásának időpontjában történő rendelkezésre állására.

A képzési szolgáltatás nem egyszeri, hanem hosszabb időn át megvalósuló tevékenység, hatása elhúzódó, nem csekély anyagi ráfordítást igényel a képzésben résztvevőtől, valamint nagyobb képző intézmény esetén számos résztvevőt érint. Az állam a megfelelő szabályozás segítségével biztosíthatja, hogy a képzésben résztvevők minőségi, a munkaerőpiacon is hasznosítható képzést kapjanak.

A fenti közérdekű kényszerítő indokok alátámasztják azt a törvényi szabályozást, mely kötelezővé teszi az Fktv. szerinti engedélyezési eljárásban, továbbá az ellenőrzési eljárásban a felnőttképzési szakértőkből és felnőttképzési programszakértőkből álló szakértői bizottság által elkészített szakértői vélemény bizonyítási eszközként történő alkalmazását. Ezen előírás garanciát jelent arra, hogy a hatóság a felnőttképzési tevékenység folytatására irányuló engedélyt szakértői vélemény alapján adja ki.

A vonatkozó szakasz - az Ákr. rendelkezéseivel összhangban - további eljárási rendelkezéseket állapít meg a szakértői vizsgálat tekintetében, mely elősegíti a szakértői bizottság munkáját és a szakvélemény elkészítésének megalapozottságát.

A módosítás igazodik az Ákr. azon rendelkezéséhez, mely kizárja eljárási rendelkezések miniszteri rendeletben történő megállapítását. Mindezek alapján a jövőben a felnőttképzési szakértői és a felnőttképzési programszakértői tevékenységről szóló miniszteri rendelet eljárási rendelkezéseket tartalmazó - a felnőttképzési szakértői és a felnőttképzési programszakértői nyilvántartáshoz kapcsolódó - szabályait kormányrendeleti szinten szükséges rendezni, míg a tevékenység feltételrendszerét tartalmazó anyagi jogi jellegű rendelkezések miniszteri rendeleti szinten maradhatnak.

Az érintett szakasz tartalmazza továbbá a szakértői tevékenységet végző személyek nyilvántartásba vételéhez és ellenőrzéséhez kapcsolódóan az Ákr.-ben meghatározott felügyeleti jogköröket gyakorló szerv kijelölését is, mely a szakképzésért és felnőttképzésért felelős miniszter. Ezen eljárások esetében másodfokú hatóság kijelölése - az ügyek jellege miatt - nem indokolt, ugyanakkor jogbiztonsági szempontok miatt szükséges az eljáró hatóságok tevékenységének felügyelete.

A hatósági ellenőrzésre vonatkozó kérelem ügyfél általi benyújtásának kizárása azért szükséges, mert ez a lehetőség indokolatlanul nagy terhet róna a hatóságra. Ezen túlmenően az Fktv. tartalmaz kiegészítő eljárási rendelkezéseket az ellenőrzés gyakoriságára vonatkozóan, mellyel az intézmények ellenőrzésének ütemezése biztosított.

A rendelkezés pontosítja a kamarák ellenőrzési eljárásba történő bevonásának szabályait, mellyel egyértelművé válik a kamara által kijelölt személy eljárási jogállása.

Az érintett rendelkezések - összhangban a normaszövegben található egyéb szükséges változtatásokkal - technikai módosításokat tartalmaznak.

A 445. §-hoz

A közigazgatási hatósági eljárásokra vonatkozó törvény címének és jogintézményeinek megváltozása miatt szükséges technikai módosítások.

A 446-448. §-hoz

Az Ákr. 95. § (1) bekezdése alapján a hatóság a jogszabályban meghatározott esetekben az ügyfél kérelmére - a felhasználás céljának feltüntetésével - adat igazolására hatósági bizonyítványt ad ki. A hatósági nyilvántartásokban szereplő élő és elhalálozott személyek adataira vonatkozó adatkérés esetén szükséges megállapítani, hogy a kérelmező milyen célból, milyen érintettséggel kér adatot. Az Ákr. 64. § (1) bekezdése alapján, ha jogszabály nem zárja ki, az ügyfél a nyilatkozatával pótolhatja a hiányzó bizonyítékot, ha annak beszerzése nem lehetséges. Közhiteles hatósági nyilvántartásban szereplő adatok módosítása során ezt az eljárást kizárja a rendelkezés. Emellett technikai jellegű módosításokat is tartalmaz.

A 449. §-hoz

A keresetlevél halasztó hatályának elrendeléséről rendelkezik.

A 450-452. §-hoz

Az Ákr.-rel való összhangot megteremtő módosításokat tartalmaz.

A 453-455. §-hoz

Az Ákr.-rel való összhangot megteremtő módosítások. Hatályon kívül helyezésre kerül az újrafelvételi eljárásra vonatkozó szövegrész, illetve szabályozásra kerül az ügyfél és a hatósági közötti kapcsolattartás módja.

A 456-458. §-hoz

Az Ákr. 2018. január 1-jei hatálybalépésére tekintettel a Magyar Nemzeti Bankról szóló törvény közigazgatási hatósági eljárásjogi rendelkezéseinek felülvizsgálata és az Ákr.-hez igazítása szükséges. A törvény elvégzi a szükséges módosításokat a törvény eljárási rendelkezésein, amelynek során figyelemmel van a Magyar Nemzeti Bank eljárásának sajátosságaira.

A Kp. hatálybalépése miatti szükséges terminológiai változásokat vezeti át a törvény, illetve a Kp.-ból is következő (illetékesség, perindítás, halasztó hatály) rendelkezések kerülnek elhagyásra. Az MNB hatósági jogkörben hozott határozataival szembeni közigazgatási perek esetében érdemi módosításra nem kerül sor.

A védekezés céljából készült iratként való minősítés esetén az egyes közigazgatási nemperes eljárásokban alkalmazandó szabályokról szóló 2005. évi XVII. törvényből, és annak jövőbeni háttérszabályaként funkcionáló Kp.-ból következő rendelkezések kerültek ki az Mnbtv-ből.

A 459-460. §-hoz

Az Ákr.-rel összhangban szükséges a „jogerős” terminust „végleges”-re módosítani. Ugyanakkor a bírósági határozatok esetében továbbra is marad a „jogerős” kifejezés.

Az Ákr. fizetési kedvezményekre vonatkozó szabályokat jelenleg nem tartalmaz. Tekintettel arra, hogy a fémkereskedelemről szóló 2013. évi CXL. törvény (a továbbiakban: Fémtv.) alapján megállapított tartozásokra előterjesztett fizetési kedvezményezési eljárás - jelenleg - a közigazgatási hatósági eljárás és szolgáltatás általános szabályairól szóló 2004. évi CXL. törvény szabályai alapján történik, szükséges a Fémtv. kiegészítése a fizetési kedvezményi eljárás szabályaival.

A Fémtv. kiemelt célja a fémlopások visszaszorítása és az illegális fémkereskedelem felszámolása. Ezen cél elérését a Nemzeti Adó- és Vámhivatal, valamint a közszolgáltatók (például BKV, Elmű) visszajelzése alapján maximálisan sikerült elérni és a fémlopások jelentős mértékben csökkentek, az illegális fémkereskedelem visszaszorult.

Ugyanakkor az Ákr. több olyan általános szabályt határoz meg, amely befolyásolná a Fémtv. hatékonyságát, erre tekintettel a Fémtv. bizonyos esetekben szigorúbb előírásokat határoz meg az Ákr.-hez képest.

A hatáskör és illetékesség tekintetében a Nemzeti Adó- és Vámhivatalról szóló 2010. évi CXXII. törvény, valamint a Nemzeti Adó- és Vámhivatal szerveinek hatásköréről és illetékességéről szóló 485/2015. (XII. 29.) Korm. rendelet teljes körűen rendelkezik, így további hatásköri és illetékességi szabály megalkotása nem szükséges.

Az Ákr. 116. § (1) bekezdésére tekintettel a törvény kimondja, hogy a fémkereskedmi hatósági eljárásban hozott határozat ellen fellebbezésnek van helye.

A 461. §-hoz

Technikai jellegű módosítás az új hatósági eljárási kódexre történő hivatkozás és az Ákr.-ben használt új kifejezés használata érdekében.

A 462-464. §-hoz

A törvény további módosításai az Ákr. terminológiai változásait vezetik át, így a jogerő helyett a véglegesség kerül rögzítésre, továbbá az ügyintézési határidőbe be nem számítandó időtartamok helyett felfüggesztési okok kerülnek nevesítésre annak érdekében, hogy az eljárás érdemét tekintve ne kerüljön másként szabályozásra. Az Ákr.-rel való szabályozási összhang megteremtésére irányulnak a módosítások.

A Kp. hatálybalépésével szükséges módosításokat tartalmazza a törvény, terminológia egységesítése, a Kp.-ból következő szabályok elhagyása, valamint az ágazati sajátosságok miatt eltérő rendelkezések. A Kp. szabályai szerint, a közigazgatási és munkaügyi bíróságok által hozott elsőfokú ítéletekkel csak akkor van helye fellebbezésnek, ha törvény ezt lehetővé teszi.

A 465-466. §-hoz

Az Ákr.-rel való terminológiai összhangot teremti meg a módosítás. A tankönyvvé nyilvánítási eljárás jellegére tekintettel az általános szabályok szerinti határidőtől hosszabb határidő megállapítását tartalmazza a módosítás.

Kijelölésre kerül a felügyeleti szerv, illetve az Ákr. alapján rendelkezik arról, hogy a függő hatályú döntésben nem kell rendelkezni a kérelmezett jog gyakorlásáról.

Az Ákr. hatálybalépésével a megváltozott szabályozásra tekintettel az egyes hatósági eljárások tekintetében az eljárási szabályok eddigi miniszteri rendeleti szintű szabályozását Korm. rendeleti szintre kell emelni. Ezzel összefüggésben a miniszteri rendeletre történő hivatkozások pontosítása történik meg a szövegcserés módosításokban.

A 467-468. §-hoz

Az Ákr.-rel való összhang megteremtése céljából módosuló rendelkezések. A módosítás a közigazgatási perrendtartás vonatkozó szabályainak való megfelelést szolgálja, valamint jogtechnikai jellegű.

A 469. §-hoz

Az Ákr.-rel való szabályozási összhang megteremtésére irányulnak a módosítások.

A 470-472. §-hoz

Az Ákr.-rel való szabályozási összhang megteremtésére irányulnak a módosítások.

A speciális perindítási jogosultságot a törvény nem módosítja, csupán a Kp. terminológiájához igazítja azt, illetve a Kp.-ból következő képviseleti szabályok is kikerülnek.

Továbbá tekintettel arra, hogy a Kp. rendelkezései értelmében soron kívüli eljárást csak az ügyfél a keresetlevelében vagy a hatóság a védiratában kérheti, a rendelkezések hatályon kívül helyezése vált szükségessé.

A 473-474. §-hoz

A reklámadóról szóló 2014. évi XXII. törvény módosítása a Kp.-val való összhang megteremtését célozza.

A 475-477. §-hoz

Az Ákr.-rel való szabályozási összhang megteremtésére irányulnak a módosítások.

A hitelintézetek és befektetési vállalkozások helyreállítását és szanálását célzó keretrendszer létrehozásáról szóló 2014/59/EU irányelv 85. cikke szerint:

„85. cikk Előzetes bírósági jóváhagyás és a határozatok megtámadására vonatkozó jog

(1) A tagállamok előírhatják, hogy a válságmegelőzési intézkedések vagy a válságkezelési intézkedések meghozatalára vonatkozó határozatok legyenek előzetes bírósági jóváhagyáshoz kötve feltéve, hogy a válságkezelési intézkedések igénybevételére vonatkozó, nemzeti jog szerinti határozatok esetében a jóváhagyás kérelmezésére és a kérelem bírósági vizsgálatára egyaránt gyorsított eljárásban kerül sor.

(2) A tagállamok a nemzeti jogukban biztosítják az ezen irányelv szerinti válságmegelőzési intézkedések meghozatalára vonatkozó határozatok vagy a válságkezelési intézkedések meghozatalától eltérő bármely hatáskör gyakorlására vonatkozó határozatok ellen való fellebbezés jogát.

(3) A tagállamoknak biztosítaniuk kell, hogy a válságkezelési intézkedések meghozatalára vonatkozó határozatok által érintett személyeknek legyen joguk a határozat ellen fellebbezni. A tagállamok biztosítják, hogy a felülvizsgálat gyors legyen, valamint hogy a nemzeti bíróságok saját értékelésükhöz alapként használják fel a szanálási hatóságok által az adatok vonatkozásban készített összetett gazdasági értékeléseket.

(4) A (3) bekezdésben említett, fellebbezéshez való jogra a következő rendelkezések alkalmazandók:

- a fellebbezés benyújtása nem vonja maga után a megtámadott határozat joghatásának automatikus felfüggesztését;

- a szanálási hatóság határozata azonnal végrehajtható és azt a megdönthető vélelmet állítja fel, hogy a közérdekkel ellentétes volna, ha annak végrehajtását felfüggesztenék.

Amennyiben arra a szanálási eszközöket alkalmazó vagy a szanálási hatásköreiket gyakorló szanálási hatóságok eljárása során a szanálás alatt álló intézmény részvényeiből, tulajdonviszonyt megtestesítő egyéb instrumentumaiból, eszközeiből, jogaiból vagy kötelezettségeiből vásárló, jóhiszeműen eljáró harmadik felek érdekeinek védelme céljából szükség van, a szanálási hatóság határozatának megsemmisítése nem érintheti azokat a későbbi adminisztratív intézkedéseket vagy végrehajtott ügyleteket, amelyeket az érintett szanálási hatóság a megsemmisített határozat alapján hozott. Ebben az esetben a szanálási hatóságok által hozott jogsértő határozatra vagy intézkedésre vonatkozó jogorvoslatnak a kérelmező által a határozat vagy intézkedés eredményeként elszenvedett veszteség kompenzálására kell korlátozódnia.”

Mindezen irányelvi kötelezések, valamint pénzügyi stabilitási szempontok okán indokolt, hogy a jelenlegi törvényi szabályoknak megfelelően a pénzügyi közvetítőrendszer egyes szereplőinek biztonságát erősítő intézményrendszer továbbfejlesztéséről szóló 2014. évi XXXVII. törvény a közigazgatási perrendtartáshoz képest egy gyorsabb eljárást rögzítsen, ideértve a keresetlevél benyújtásának, annak továbbításának, a döntés írásba foglalásának és közlésének rövidebb határidejét, valamint az igazolási kérelem előterjesztése kizárásának és a korlátozott perorvoslat esetköreit is. Egyebekben csupán az eljárási szabályok terminológiailag a Kp.-hoz történő igazítása történt, illetve a Kp.-ból következő szabályok elhagyása.

A 478-479. §-hoz

A kutatás, fejlesztés és az innováció a gazdaság fejlődésének meghatározó tényezője. A kutatási, fejlesztési források hatékony felhasználása érdekében törvényi szinten, egységesen volt szükséges szabályozni a tudományos kutatás Alaptörvényben rögzített autonómiáját éppúgy, mint a magyar gazdaság és társadalom versenyképességét és jövedelemtermelő képességét biztosító innovációt.

A törvény a közfinanszírozású támogatásból finanszírozott projektekkel összefüggésben rendelkezik a Szellemi Tulajdon Nemzeti Hivatalának a kutatás-fejlesztési tevékenység minősítésével kapcsolatos jogosítványairól, eljárásának szabályairól. Az SZTNH hatósági hatáskörben eljárva abban a kérdésben dönt, hogy az adózó által végzett tevékenység kutatás-fejlesztésnek minősül-e. Ennek megfelelően különös és kiegészítő hatósági eljárási szabályokat állapít meg a törvény az Ákr. általános szabályaihoz képest. Ennek megfelelően a törvénynek az SZTNH döntéseivel kapcsolatos eljárási szabályait összhangba kell hozni az Ákr. rendelkezéseivel. A módosítás az alapvetően szükséges terminológiai és strukturális változtatások elvégzése során tekintettel van a hatósági ügy sajátos típusára.

A 480-482. §-hoz

Kiegészítésre kerülnek a hatósági ellenőrzési feladatok, amelyek így kiterjesztésre kerülnek a kártyakibocsátó mellett a megszemélyesítőre és a kártyaelfogadóra is. A kiterjesztés a hatósági ellenőrzési feladatok működtető hatáskörébe utalása a hatósági ellenőrzés részletes, Ákr.-nek megfelelő - kormányrendeleti szintű - szabályozásának megalapozásához szükséges.

A kiegészítés indokolt, mert a megszemélyesítő hatósági eljárás keretében kapja meg a megszemélyesítői jogosultságot, az ezzel kapcsolatos feltételek folyamatos fennállásának ellenőrzése állami (közhatalmi) érdek, ezért indokolt a hatósági ellenőrzés, míg a kártyaelfogadó személyes adatokat kezel, a NEK-központi nyilvántartásából adatot igényel, valamint a működtető által kapott tanúsítványokat használja a kártyafelhasználók jogosultságának ellenőrzése során, mely tevékenységének ellenőrzése (személyes adatok jogszerű kezelése, tanúsítványok jogszerű felhasználása, azok kompromittálódásának megelőzése céljából) szintén szükséges.

Az Ákr.-nek megfelelően a nyilvántartás tekintetében rögzítésre kerül, hogy az közhitelesnek minősül.

Továbbá a módosítás az Ákr. hatósági nyilvántartás vezetésére vonatkozó szabályainak kiegészítését tartalmazza, mely a nyilvántartást vezető szerv részére állapít meg kötelezettséget.

A 14. § (1) bekezdésének módosítása az Ákr. 7. §-ban foglaltaknak történő megfelelést szolgálja az engedélyezési eljárás hatósági jellegének megállapításával.

A 14. § (6) bekezdés szerinti módosítás az Ákr. 92. § (2) bekezdése szerinti hatósági szerződés tartalmát meghatározó szabályoknak történő megfelelést teszi lehetővé, illetőleg az Ákr. 93. § (3) bekezdése szerinti jogkövetkezmények kormányrendeleti szintű meghatározását készíti elő.

Az Ákr. 8. § (3) bekezdése alapján miniszteri rendelet kivételével jogszabály kiegészítő eljárási rendelkezéseket állapíthat meg. Ezen rendelkezésre figyelemmel szükséges az egyes eljárási szabályok - melyek jelenleg az egységes elektronikuskártya-kibocsátási keretrendszerről szóló 2014. évi LXXXIII. törvény végrehajtásához szükséges kapcsolódási, műszaki, technológiai, biztonsági előírásokról, követelményekről és a hitelesítési rendről szóló 53/2015. (IX. 24.) BM rendeletben találhatóak meg - kormányrendeleti szintű szabályozása. Az egységes elektronikuskártya-kibocsátási keretrendszerről szóló 2014. évi LXXXIII. törvény felhatalmazó rendelkezéseinek módosítása ennek lehetőségét teremti meg.

A 483-484. §-hoz

Az Ákr. hatálybalépésével összefüggő módosítások.

A 485. §-hoz

Hatályon kívül helyezésre szorul a Ket. 33/B. §-ára hivatkozó, ügyek egyesítésére vonatkozó szabály.

A 486-488. §-hoz

A Kp. hatálybalépésével szükséges módosításokat tartalmazza a törvény, terminológia egységesítése, a Kp.-ból következő szabályok elhagyása, valamint az ágazati sajátosságok miatt eltérő rendelkezések.

A Kp. fogalomhasználatával koherens szabályozás kialakítását a szövegcserés módosítások tartalmazzák.

A Kp. 39. § (1) bekezdése értelmében az általános keresetindítási határidő 30 nap, így a 32. §, 255. § és 270. §-nál indokolt az ezzel kapcsolatos rendelkezés hatályon kívül helyezése. A Hszt. további rendelkezései is tartalmaznak a 30 napos keresetindítási határidőre utaló rendelkezést, ezek azonban valamilyen specialitást tartalmaznak, amely miatt szükséges a rendelkezés fenntartása (pl. hogy a keresetindítási határidő a Becsületbíróság által hozott döntés kézhezvételétől számít, amelynek például azért van jelentősége, mert a Becsületbíróság a munkáltatótól elkülönült testület).

A 489-491. §-hoz

Az Ákr. a jogerő helyett a döntés véglegessége fogalmat használja, ezért szükséges lecserélni a „jogerő” terminust a „véglegesség”-re.

Az Ehat. 48. § (10) bekezdése a törvény és végrehajtási rendelete által előírt határidők és kötelezettségek teljesítése vonatkozásában a közigazgatási hatósági eljárás általános szabályairól szóló 2004. évi CXL. törvénynek az igazolási kérelemre és a fizetési kedvezményre vonatkozó alkalmazását zárja ki. A rendelkezést hatályon kívül kell helyezni, mert az Ákr. nem enged eltérést az igazolás szabályai alól, azaz annak alkalmazását nem lehet törvényben sem kizárni, illetve az Ákr. már nem tartalmaz a fizetési kedvezményre vonatkozó rendelkezést, mivel a kötelezettség „ütemezése” a hatóság saját döntésétől függ, így a részletfizetésről felesleges törvényi szinten rendelkezni.

Az eljárási bírságra vonatkozó Ákr. rendelkezéssel feleslegesen párhuzamos szabály is deregulációra kerül.

A 492. §-hoz

Az Ákr. alapján feleslegessé válik a fellebbezést kizáró rendelkezés, ezért annak hatályon kívül helyezésére kerül sor.

A 493. §-hoz

A módosítások az új eljárási kódex terminológiájával teremtik meg az összhangot, ennek megfelelően az Ákr.-re történő utalás, valamint a hatósági döntések véglegessége kerül nevesítésre a normaszövegben.

A 494-496. §-hoz

Az Ákr.-rel való terminológiai összhangot megteremtő módosítás. Az Ákr. alapján már csak hivatalbóli eljárás során kell értesíteni az ügyfelet az eljárás megindításáról, ezért a kérelemre történő eljárások esetében az értesítésről szóló rendelkezések hatályon kívül helyezésre kerülnek.

A 497-498. §-hoz

A módosítások az új eljárási kódex terminológiájával teremtik meg az összhangot, ennek megfelelően az Ákr.-re történő utalás, valamint a hatósági döntések véglegessége kerül nevesítésre a normaszövegben.

A 499-500. §-hoz

A nemzeti akkreditálásról szóló 2015. évi CXXIV. törvény módosítása során az Európai Bizottság és az Európai Akkreditálási Együttműködés Szervezete (a továbbiakban: EA) által korábban támasztott követelményeknek való - a továbbiakban is teljes körű - megfelelés szükségessége is figyelembevételre került.

Az akkreditálási eljárás során nemzetközi szakmai elvárásoknak is meg kell, hogy feleljen a nemzeti akkreditálás jogorvoslati rendszere. Az EA által a Nemzeti Akkreditáló Hatóságnál (a továbbiakban: NAH) végzett megfelelőségi vizsgálat során - melynek célja volt, hogy a magyar akkreditáló szerv felvételt nyerjen a nemzetközi szervezetbe és így jogosulttá váljon nemzetközileg elismert akkreditálási okiratok kiállítására - kiemelt szerepet kapott az akkreditálási eljárás jogorvoslati rendszerének vizsgálata.

A nemzeti akkreditálási eljárásban a nemzetközi elvárásoknak is megfelelő egységes bírói joggyakorlat kialakítása miatt indokolt, hogy továbbra is egy, országos hatáskörű, szakmai tapasztalattal rendelkező bíróság bírálja el a NAH döntéseit.

Az Európai Bizottság által kezdeményezett Pilot eljárásban az Európai Bizottság kifejezetten kérte a jogorvoslat tételes rögzítését. Az Ákr.-re mint általános kódexre hivatkozás mellett a közigazgatási per mint jogorvoslat tételes említése a nemzetközi elvárásokra tekintettel szükséges. Az újrafelvételi eljárás kizárása a korábbi normaszövegből törlésre került, mivel azt az Ákr. már nem tartalmazza, így az alkalmazás kizárásáról már nem kell rendelkezni.

Az akkreditálási eljárás sajátosságára tekintettel az eljáró bírónak speciális szakértelemmel kell rendelkeznie, hogy akkreditáló hatóság döntéseit érdemben el tudja bírálni és megalapozott döntést tudjon hozni, ezért az illetékesség Fővárosi Közigazgatási és Munkaügyi Bíróságra telepítése továbbra is indokolt.

Az Ákr. 1. Alapelvek címében rögzített általános alapelveken kívül további alapelvi szintű elvárások kerültek megfogalmazásra, kifejezetten az akkreditálási eljárás vonatkozásában. A korábbi törvényi szabályozásból az Ákr.-ben is szereplő alapelvek, az ismétlődés elkerülés érdekében, kivételre kerültek. A módosításra továbbá az Ákr. 36. § (2) bekezdésében foglalt rendelkezések alapján kerül sor.

Az 501. §-hoz

Szükséges a Ket. szabályaira való merev hivatkozást valamennyi törvényben módosítani.

Az 502-504. §-hoz

Az Ákr. hatálybalépésével számos korábban a Ket.-ben lévő eljárási szabályt a tűzvédelmi hatóság látja el a tűz elleni védekezésről, a műszaki mentésről és a tűzoltóságról szóló törvény fog tartalmazni, amelyeket kéményseprő-ipari tevékenységgel kapcsolatos tűzvédelmi hatósági feladatok esetében is alkalmazni kell.

A hatósági felhívás intézményének megszüntetése miatt indokolt az első fokú hatósági eljárásban kiszabható szankciók körének figyelmeztetéssel történő kiegészítése a kéményseprő-ipari szolgáltatókkal szemben.

Az Ákr. a döntés jogerőssé válása helyett a döntés véglegessé válása kifejezést használja, ezért indokolt még a módosítás.

Az Ákr. már nem engedi meg a miniszteri rendeleti szintű kiegészítő eljárási szabályok létezését, ezért a módosítás a Kormánynak ad felhatalmazást az égéstermék-elvezetővel kapcsolatos hatósági eljárások szabályainak meghatározására.

Az 505-507. §-hoz

Az E-ügyintézési tv-ben egyértelművé kell tenni, hogy az EÜF hatósági ellenőrzési joga a Szabályozott Elektronikus Ügyintézési Szolgáltatások (a továbbiakban: SZEÜSZ) és a Központ Elektronikus Ügyintézési Szolgáltatások (a továbbiakban: KEÜSZ) szolgáltatói felett is él. Mivel a főbb szolgáltatások nyilvántartásból való törlése nem megfelelő eszköz a szolgáltatások jogszerű működésének biztosításához (egy-egy SZEÜSZ vagy KEÜSZ kiesése akár az egész e-ügyintézési rendszer működését veszélyeztetné), ezért biztosítani kell az egyéb szankciók törvényi alapját.

Figyelemmel arra, hogy a hatósági eljárásra vonatkozó eljárási szabályok kizárólag törvényben vagy kormányrendeletben határozhatóak meg, szükséges a bizalmi felügyelet eljárásáról szóló részletszabályokra vonatkozó felhatalmazó rendelkezésnek a Kormány részére történő módosítása.

A törvény mindezek mellett az új eljárásjogi kódexek miatti technikai pontosításokat tartalmazza.

Az 508. §-hoz

A Kp. hatálybalépésével szükséges módosításokat tartalmazza, a terminológia egységesítése érdekében.

Az 509-511. §-hoz

A szakértői törvény módosításai megteremtik az összhangot az Ákr. új fogalomrendszerével.

Az Ákr. szakít a közigazgatási jogerő fogalmával, az alaki jogerő helyett a döntés véglegessége fogalmat használja, kifejezésre juttatva azt, hogy a végleges döntés a hatósági eljárás befejezése, azt már a hatóság nem módosíthatja, abból jogok és kötelezettségek fakadnak, tehát a hatóság döntési joga tekintetében véglegesnek minősül. A szakértői törvényben a jogerő kifejezés számos helyen szerepel ezért szükséges lecserélni a „jogerő” terminust a „véglegesség”-re az olyan eljárásokra vonatkozó szabályokban, melyek az általános közigazgatási rendtartás hatálya alá tartoznak. A törvény az értelmező rendelkezései között (2. § 8. pont) a kirendelő hatóság, bíróság, ügyészség, rendőrség szervezetekre a hatóság gyűjtőfogalmat vezeti be, így a hatóság gyűjtőfogalom alá Ákr. hatálya alá tartozó és Ákr. hatálya alá nem tartozó szervezetek is meghatározásra kerültek. Tekintettel arra, hogy a gyűjtőfogalom nem ad egyértelmű támpontot a döntést hozó szervezetnek az Ákr. hatálya alá tartozásáról, ezért azokon a helyeken, ahol eddig a hatóság jogerős döntése szerepelt, a jogerős döntések mellé kellett illeszteni a végleges döntés terminust is, hiszen mindkettő használata indokolt lehet.

A szakhatósági közreműködésre vonatkozó rendelkezéseket is érinti a módosítás. Az eljárási kódex dogmatikájával való összhang megteremtése érdekében a - valójában nem is - szakhatósági közreműködés szabályait mellőzve a törvény előzetesen is beszerezhető hatósági bizonyítvánnyal történő igazolást vezet be.

A normaszöveg rögzíti a hiánypótlási felhívás teljesítésére nyitva álló határidő maximális mértékét is, még jobban érvényesítendő ezzel a jogbiztonság követelményét.

A módosítás értelmében az ügyfélnek elegendő lesz bizonyos kérelmek esetén a kérelemhez csatolandó mellékleteket másolatban szolgáltatni, érvényesítendő ezzel az Ákr.-ben rögzített adminisztratív tehercsökkentő rendelkezést.

Tekintettel a Kp. rendelkezéseire, szükségessé vált a törvény azon rendelkezéseinek a módosítása, melyek a Kp.-val párhuzamos szabályokat állapítottak meg. E rendelkezések részben hatályon kívül helyezésre kerülnek, részben módosulnak oly módon, hogy a korábbi szabályokból csupán a közigazgatási bírósági eljárási szakot megelőző rendelkezések maradnak a törvényben.

A módosítások közül külön figyelmet érdemelnek a Kp. terminológiájának megfelelően, a bírósági felülvizsgálatra vonatkozó rendelkezések, valamint a keresetlevél benyújtására jogosult személyi körre vonatkozó, továbbá a közigazgatási ügyben eljáró bíróság eljárására befolyást gyakorló szabályok (pl. a döntés határozatként vagy végzésként való minősítése) szövegének pontosítása.

Az 512-513. §-hoz

A településképi követelmények megszegése esetén a bírságolást megelőzően a polgármester (főpolgármester) kötelezően felhívja a tulajdonos figyelmét a szabálysértésre, a jogszabálysértés megszüntetésére vonatkozó határidő megjelölésével.

A határidő elteltével az önkormányzat polgármestere (főpolgármester) településképi kötelezés formájában kötelezi az ingatlan tulajdonosát a településképi követelményeknek nem megfelelő építmény, építményrész felújítására, átalakítására vagy elbontására. Emellett külön hatósági döntéssel elrendelheti (a településképi rendeletben meghatározott kötelezési szabályok alapján) a településkép-védelmi bírság megfizetését, amely 1 000 000 forintig terjedő közigazgatási bírság lehet. A jogszabálysértés helyi szinten történik és a helyi településképet rongálja, így a bírság az önkormányzati bevételét kell, hogy képezze.

A végrehajtási eljárás során kiszabott eljárási bírság az önkormányzat bevételét képzi.

A törvényi felhatalmazást biztosítani kell a településkép-védelmi bírság kiszabása mérlegelési szempontjaira és megfizetése módjára vonatkozó részletszabályok rendeletben való megállapításához.

Az 514-516. §-hoz

A szellemi tulajdoni hatósági eljárások különleges szabályozásának szükségességét az eljárási kódexek a jogterület nemzetközi és európai uniós jogi beágyazottságára, valamint a más közigazgatási hatósági eljárásokra nem jellemző sajátosságaira tekintettel évtizedek óta elismerik. Az első védjegytörvény (1890. évi II. törvény) óta az általános-különös viszony jellemzi a törvények viszonyát, a II. Világháború előtti magyar jogtudomány azonban a szellemi tulajdonnal összefüggő eljárásokat még nem mint hatósági eljárásokat kezelte, hanem polgári jogi jogviszonyon alapuló, polgári jogi jogvitákként.

Az Ákr. szakít a hatályos jogi felfogással, visszatér a két világháború közti jogfelfogáshoz, és a szellemi tulajdonnal összefüggő eljárásokat nem tekinti hatósági eljárásoknak.

Mindez nem zárja ki, hogy több más eljáráshoz hasonlóan, az új eljárási kódex rendelkezései ún. alkalmazási szabály révén mégis alkalmazhatóak legyenek szellemi tulajdonnal összefüggő eljárásokban. Ezt támasztja alá a normagazdaságosság követelménye is. Így a módosítások azon terminológiai és strukturális változtatásokat viszik át az érintett törvényeken, amelyek feltétlenül szükségesek. Alkalmazási szabály lévén, formáljogi szempontból bármely kérdésben lehetséges az eltérés az Ákr. rendelkezéseitől, természetesen az egyéb alkotmányos korlátokon belül.

Az 517. §-hoz

Hatályon kívül helyezésre kerül a Ket. 33/B. §-ára hivatkozó, ügyek egyesítését előíró rendelkezés.

Az 518. §-hoz

A Gyvt. 72. § (1) bekezdését a 2016. évi CX. törvény is módosítja 2018. január 1-jei hatállyal. Ezért ki kell mondani, hogy a 2016. évi CX. törvény vonatkozó része nem lép hatályba, ezzel egyidejűleg pedig a Gyvt. 72. § (1) bekezdését az Ákr.-nek megfelelő szöveggel kell módosítani.

Az 519. §-hoz

Jogalkalmazást megkönnyítő utaló szabályt tartalmaz a módosítás.

Az 520. §-hoz

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

Az 521. §-hoz

A Kp. speciális közigazgatási perként vezeti be a köztestületi felügyeleti pert, amely tartalmazza a perindításra, a bíróság döntésére, az alkalmazható jogkövetkezményekre, a felügyelőbiztos kirendelésére vonatkozó általános szabályokat, így a törvény hatályon kívül helyezi a Kp.-ból is következő rendelkezéseket.

Az 522-523. §-hoz

Az Ákr. apróbb pontosításait, technikai jellegű egyértelműsítéseit tartalmazza a törvény. Tekintettel arra, hogy az ügyintézési határidőkre vonatkozó rendelkezések meghatározzák a sommás eljárásra irányadó ügyintézési határidőt is, ezért a sommás eljárás jogintézményének feltételei közt felesleges utalni erre. Az átmeneti rendelkezéseket is indokolt kiegészíteni. A sarkalatos rendelkezések módosításának hiányában ugyanis szükséges az olyan terminológiai változásokat kezelni, amelyek zavart okozhatnak a jogalkalmazásban. A hatósági tanúra vonatkozó rész is pontosításra kerül, mivel a lefoglalás mellett szükséges a zár alá vételnél is biztosítani a jogintézmény alkalmazhatóságát. A végrehajtható döntéseknél pedig egyértelműsíteni indokolt, hogy nem csupán az ügyféllel szemben kiszabott kötelezettséget megállapító döntés, hanem az eljárás bármely szereplőjével szemben hozott döntés végrehajtható, ha az érintett a döntésben foglalt kötelezésnek nem tett eleget. A semmisségi okok kiegészítése is indokolt, hiszen a további ügyfél bevonásának kötelezettsége olyan súlyos eljárási jogszabálysértés, amely másként nem orvosolható.

Az 524. §-hoz

A módosítás az új eljárási kódex szabályozási logikájával teremti meg az összhangot, ennek megfelelően meghatározza, hogy mely ügyekben van helye fellebbezésnek, nevesíti továbbá a fellebbezés elbírálására valamint a felügyeleti jogkör gyakorlására jogosult szervet. Emellett a közigazgatási bírságra vonatkozó részletszabályokat állapítja meg.

Az 525-527. §-hoz

A Kp. rendelkezéseinek a hatálybalépést megelőző módosítása szükséges a gyakorlati tapasztalatok és az ágazati szabályozással való összhang megteremtése miatt. A jogalkalmazást megkönnyítő utaló szabályt is tartalmaz a módosítás.

Az átmeneti rendelkezések között szükséges rendezni, hogy a Kp. szabályait a hatálybalépését követően benyújtott keresetlevél alapján indult eljárásokban kell alkalmazni. A megismételt eljárásokra a Kp. ilyen rendelkezése hiányában a korábban hatályos szabályokat kell alkalmazni. 2018. január 1-jét követően benyújtott fellebbezések elbírálására a Kp. alapján hatáskörrel és illetékességgel rendelkező bíróság lesz jogosult, azzal, hogy a fellebbezési eljárásra a korábban hatályos törvény rendelkezéseit kell alkalmazni. Az átmeneti rendelkezések szerint a Kp. alapján a törvényszék elsőfokú hatáskörébe tartozó pereket a Kp. szabályai szerint hatáskörrel és illetékességgel rendelkező bíróságnak kell elbírálásra megküldeni. A megküldésre 2018. február 1-jei véghatáridőt állapít meg a törvény. Azokat az ügyeket, melyek a közigazgatási és munkaügyi bíróság előtt, elsőfokon a 2018. január 1-jét megelőzően hatályos szabályok szerint nem kerülnek befejezésre 2019. január 1-jéig, a Kp. alapján hatáskörrel és illetékességgel rendelkező közigazgatási és munkaügyi bíróságnak legkésőbb 2019. február 1-jéig kell elbírálásra megküldeni.

-----STARTING---POINT---VEGE---

Az 528. §-hoz

A törvény hatályba lépéséről és hatályvesztéséről szükséges rendelkezéseket tartalmazza.