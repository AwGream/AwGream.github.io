1993. évi CXI. törvény indokolása

a Magyar Köztársaság 1994. évi költségvetéséről

-----STARTING---POINT---ALTALANOS---

ÁLTALÁNOS INDOKOLÁS

I. AZ 1994. ÉVI GAZDASÁGPOLITIKA FŐ CÉLJAI ÉS A KÖLTSÉGVETÉS MAKROGAZDASÁGI FELTÉTELEI

1. A GAZDASÁGPOLITIKA 1994. ÉVI FŐ TÖREKVÉSEI ÉS A GAZDASÁG MOZGÁSTERE

A kormányzati gazdaságpolitika 1994-ben a célok és követelmények közül az egészséges gazdasági növekedés feltételeinek megteremtésére helyezi a hangsúlyt. Az egyensúlyi követelményeket szem előtt tartva a gazdaság alkalmazkodási képességét, a gazdasági szerkezet változását, egy egészséges növekedési potenciál létrejöttét kívánja erősíteni.

Az ország külső pénzügyi egyensúlya annak ellenére is stabil, hogy 1993-ban a folyó fizetési mérlegben passzívum alakul ki. A fizetési mérleg negatív egyenlege azonban egyensúlyi szempontból 1994-ben is megengedhető, ha a passzívum mértékét jövőre is meghaladja a beáramló működőtőke nagysága. A kamatozó adósságállomány, s ennek finanszírozási terhe ugyanis még ekkor is tovább csökken. A működő tőke és a passzív folyó fizetési mérleg a belső gazdasági fejlődéshez - a hazai forrásokon túl - külső források bekapcsolását teszi lehetővé.

Tartós növekedés az exportteljesítmények emelkedése, az exportképesség fejlődése nélkül nem valósítható meg a magyar gazdaságban. A külső pénzügyi egyensúly említett alakulása mellett azonban a makrogazdasági kereslet szabályozásában a kormányzat arra törekszik, hogy a belföldi kereslet - az eddigi tendenciával szemben - is egyre inkább a növekedés húzóerejévé váljék. A belföldi végső felhasználáson belül a gazdasági modernizációt megalapozó gazdaságos tőkeberuházások esetében - hosszú időszak visszaesése után - kifejezetten emelkedés, bővülés kívánatos. Ebben piacgazdasági körülmények között domináns szerepet kell játszania a vállalkozók - a profitkilátások mérlegelésén alapuló - befektetéseinek.

A gazdasági teljesítmény, az árak, a jövedelmek színvonalának és szerkezetének prognózisa alapján egyértelmű, hogy a vállalkozásoknak a befektetések növeléséhez szükséges javuló jövedelempozíciója (e jövedelemtulajdonosi kör nettó forrásbevonásának emelkedése) csak akkor alakulhat ki, ha az államháztartás deficitjének és finanszírozási igényének növekedése megáll. Ellenkező esetben az államháztartás nagy forrásigényének megjelenése a pénzpiacon a külső pénzügyi egyensúly megengedhetetlen mértékű romlásával, illetőleg a kamatszínvonal megemelkedésén keresztül a vállalkozók forrásainak szűkülésével, az infláció gyorsulásával járna. A deficitnövekedés megállítása egyaránt jelenti a kiadások GDP-hez viszonyított mértékeinek csökkentését, és az államot a törvények szerint jogosan megillető bevételek biztosítását. Tartós egyensúlyi állapot azonban csak a gazdasági növekedés beindulásától, s az ennek nyomán emelkedő állami bevételektől remélhető.

Továbbra is szükséges az infláció mérséklése, az olyan jelentős áremelkedési hullámok elkerülése, amelyek az infláció újbóli gyorsulásának, az inflációs várakozások felszításának veszélyével járhatnának. Az adórendszer módosulásai, az élelmiszergazdasági árdiszparitás oldódása olyan árnövelő tényezők, amelyek korlátozzák az infláció nagymértékű csökkentésének lehetőségeit. A kormány a versenyviszonyok fejlesztésével, közvetlenül pedig a hatáskörébe tartozó áremelő hatású intézkedések időzítésével, megfelelő ütemezésével törekszik az infláció csillapítására.

A gazdaságpolitika arra törekszik, hogy a vállalkozások környezetét, a gazdálkodás feltételrendszerét a maga részéről úgy alakítsa, hogy a gazdaságos növekedésre alkalmas területeken javuljon a kibontakozás lehetősége. A kamatok csökkenését az államháztartási hiány súlyának, az inflációnak a mérséklésével kívánja alátámasztani. A betéti-kamat-csökkenés előfeltétele annak, hogy a vállalkozások a tőkepiacon (és ne csak hitelforrásokból) juthassanak fejlesztési lehetőségekhez, hiszen ekkor válik a betételhelyezéssel szemben jobb hozamot ígérővé a pénztulajdonosok tőkebefektetése. A kormány a bankok működési biztonságát, a kamatrés (és így a hitelkamatok) csökkentését elősegítő bankkonszolidáció végrehajtásával kívánja javítani a hitelkihelyezések lehetőségét. Törekszik olyan intézmények és pénzügyi konstrukciók feltételeinek a megteremtésére is, melyek a vállalkozói és a hitelezői kockázat jobb felmérését előmozdítják.

A gazdaságnak azokon a területein, ahol a gazdálkodásra a leépülés, a gazdaságtalan tevékenységek szelekciója nehezedik, arra törekszik a gazdaságpolitika, hogy gyorsuljon az átalakulás, az életképes tevékenységek kiválasztódása és megerősödése. A versenyképtelen vállalkozások piaci szelekciójának eredményességét a csőd- és felszámolási eljárás racionalizálásával, a reorganizáció feltételeinek javításával kívánja elősegíteni a kormány. Az állam szigorúan hatékonysági alapon, komoly garanciák esetén részt vállal - részben mint tulajdonos - egyes nemzetgazdasági méretekben jelentős gazdálkodók reorganizációjában, regionális válsággócok felszámolásában is.

Ahhoz, hogy az agrárágazatokban az elmúlt három évben - a nagymértékű piacszűkülés, a tulajdonviszonyok és a piaci koordináció lassú átalakulása, valamint az ismétlődő súlyos aszályok miatt - végbement mintegy 30 %-nyi termeléscsökkenés egy életképesebb struktúrában növekedésbe váltson át, a problémák átfogó kezelésére van szükség. A kormány alapvető kérdésnek tekinti a termelésbiztonság növelését, s intézkedései ennek érdekében a tulajdoni átalakulás végrehajtásának gyorsítására, a hiányzó törvénykezési munkára (földtörvény), az agrárpiac korszerű szabályozására, az agrárfinanszírozási rendszer kialakítására, az ágazat adósságterheit mérséklő megoldások kialakítására koncentrálnak. A növekvő költségvetési támogatásokat racionálisan igyekszik megosztani a termelési és az exportösztönzési, valamint a beruházási célok között (agrártermelési támogatás, agrárpiaci intervenció, exportszubvenció, Reorganizációs és Mezőgazdasági Fejlesztési Alap). A válságból való kilábalás feltétele, hogy az agrárágazatok termékeinek belföldi "cserearányai" lényegesen javuljanak. Ha ez nem következik be, úgy a további termeléscsökkenés és hatásainak kivédése a támogatáspolitika felülvizsgálatát teszi szükségessé.

A gazdasági átalakulással elkerülhetetlenül együtt jár a munkanélküliség növekedése, dinamikája azonban csak némi késleltetéssel követi a termelési teljesítmények, illetve a gazdasági szerkezetváltás ütemét. Jelenleg az agrárszektor átrendeződése következtében felduzzadt munkanélküliség okozza a legnagyobb feszültséget, amely részben a falusi munkanélküliség formájában csapódik le. A közeljövőben a gazdasági struktúra átalakulásához kötődve a munkanélküliség várhatóan még viszonylag magas szinten marad (többek közt egyes régiók demográfiai helyzete, a munkaképes korosztályok regionális különbségei, a területi mobilitás lehetséges útjainak kiszélesedése, a modernizáció és tercierizálódás differenciált munkaerőigénye stb. következtében). A kormányzati foglalkoztatáspolitika ebben a helyzetben arra törekszik, hogy az aktív eszköztárat rugalmasan, az átalakulás igényeinek megfelelően gyarapítsa (az államilag is támogatott infrastruktúra-fejlesztési programok foglalkoztatásbővítő hatása, az elmaradott térségek munkahelyteremtő beruházásainak összehangolt támogatása, regionális fejlesztési programok kezdeményezése, az átképzési programok korszerűsítése). A foglalkoztatáspolitika passzív eszközrendszerében a működési hatékonyság növelése a fő cél (a munkanélküliségi ellátás igénybevételével kapcsolatos visszaélések megakadályozása, a munkaerőpiaci információs és előrejelző rendszerek fejlesztése). A munkanélküliség tartós csökkenését azonban csak a gazdasági növekedés beindulása biztosíthatja.

2. KORMÁNYZATI FELADATOK

2.1 Privatizáció, a pénz- és tőkepiac fejlesztése

A kormány arra törekszik, hogy az állami vagyon piaci típusú privatizálása gyorsan, változatos formákban menjen végbe; a privatizáció és az állami vagyonkezelés javítsa a gazdaság szerkezetét és teljesítményét. Ezt kívánja alátámasztani a még hiányzó jogszabályok megalkotásával (törvény a kincstári vagyon szabályozásáról, rendelet e vagyont kezelő szervezetek létrehozására, törvény az alapítványok, közalapítványok szabályozásáról, vagyonpolitikai irányelvek 1993-ra és 1994-re; földtörvény; a gazdasági tevékenységek végzését, a tulajdonlást, a koncesszió lehetőségeit piacgazdasági normák szerint szabályozó ágazati törvények); ágazati privatizációs koncepciók kidolgozásával. Még 1993-ban felméri a rendelkezésre álló állami vagyont (vagyonleltár), és meghatározza az ingyenesen átadható, illetőleg a tömeges privatizációhoz rendelhető vagyont. A vagyonpolitikai irányelvek keretében javaslatot tesz arra, hogy a privatizációs bevételek mekkora hányada szolgálja az államadósság törlesztését; mennyi kerüljön a megfelelő decentralizált pénzalapok forrásai közé (munkahelyteremtés, mezőgazdasági támogatások); mennyit fordítsanak új intézmények létrehozására (Földhitelintézet); mennyi szolgálhat befektetési alapok, vagyonkezelők útján egyéb (többek között világbanki) forrásokkal is kiegészülve vállalati reorganizációt.

A pénz- és a tőkepiac fejlesztése keretében a kormány - mint az állami tulajdonos képviselője - törekszik a költségek ésszerű csökkentésére, a bankszféra biztonságos működésének megalapozására, a vállalkozások hitelekhez, tőkeforrásokhoz jutásának előmozdítására. Ez év második felétől működik a betétesek védelmét az állami garanciavállalás helyett részben megoldó Betétbiztosítási Alap. Az 1992 végén megkezdett hitelkonszolidáció során a bankok rossz hitelállománya jelentősen csökkent, portfóliója tisztult; ezt a kormány a bankok konszolidációjával (a bankok államkötvényekkel való újratőkésítésével) folytatni kívánja a biztonságos bankműködés elősegítése, a szükséges tartalékok megteremtése, a kamatrés csökkentése érdekében. Hamarosan elkészül a Hitelkonszolidációs Alapról szóló törvényjavaslat. A bankrendszer konszolidációjához is kapcsolódva kerül sor a vidéki bankhálózat megteremtésére (az elképzelések szerint a takarékszövetkezetek, illetve esetleg ezen kívül egy vagy több nagy kereskedelmi bank bázisán). A kormány támogatja a Bankszövetség koordinálásával megvalósuló, a biztonságos bankműködés szempontjából nélkülözhetetlen hitelinformációs rendszer létrehozását. A földforgalmazás lehetőségének megteremtése, a Földhitelintézet felállítása, a jelzálogjog módosítása alapján válik megoldhatóvá a jelzáloghitel funkcionálása. A piacgazdaságban szükséges vagyoni biztonság megteremtése, a biztosítási tevékenység és szervezet fejlődésének megalapozása érdekében még az idén benyújtásra kerül a biztosítási törvény tervezete.

2.2 Az export feltételeinek javítása

A nemzetközi környezethez való szerves kapcsolódás, az exportképesség fejlesztése, az export tartós emelkedése a kiegyensúlyozott növekedés alapfeltétele. A kormány összehangolt gazdaságdiplomáciai lépéseket tesz a magyar export piacra jutása érdekében. Törekszik arra, hogy az EK társulási egyezmény, a Visegrádi csoporttal és az EFTA-val kötött szabadkereskedelmi megállapodások lehetőségeinek kihasználása útjából elhárítsa az akadályokat, s a származási szabályok olyan módosítására, mely a három szabadkereskedelmi övezet összekapcsolását teszi lehetővé. Folytatja a belső gazdasági követelményrendszer közelítését a piacgazdasági normákhoz. Az exportlehetőségek kihasználásának elősegítése céljából folytatja a vállalkozások exportpiaci fellépésének támogatását a Kereskedelemfejlesztési Alapból. Az exportfinanszírozás, a garanciavállalás, az exporthitel-biztosítás belső jogi, intézményi feltételeinek megteremtésével, gyakorlatának javításával igyekszik rövid idő alatt kiiktatni az exporttevékenységet esetleg hátráltató mesterséges akadályokat. Ezt a célt szolgálja az EG Rt Eximbank típusú intézménnyé fejlesztése és törvényi szintű szabályozása is.

2.3 A vállalkozások élénkítése

A vállalkozások területén a Kormány a költségvetés eszközrendszerének felhasználásával is arra törekszik, hogy a vállalkozások környezetét, a gazdálkodás feltételrendszerét úgy alakítsa, hogy a növekedésre alkalmas területeken javuljon a kibontakozás lehetősége.

A vállalkozások tekintetében döntő tényező a forráshiány oldása, amelynek egyik lehetősége az adókulcs, a kamatok csökkentése.

E téren olyan kétirányú változtatások szükségesek, amelyek a gazdaság jövedelemtermelő képességének növelését alapozzák meg úgy, hogy a kamatpolitika és az adóztatás egyrészt segítse elő a fejlesztési, beruházási tevékenységet, másrészt pedig a foglalkoztatási feszültségek enyhítése érdekében a munkahelyteremtést is támogassa. A vállalkozások fejlesztés- és beruházásösztönzését szolgálja a jelenlegi társasági adókulcs, 2 százalékpontos csökkentése, ami 6-7 milliárd forint - e célokra fordítható - többletjövedelmet jelent a vállalkozások számára.

A munkanélküliség mérséklését, a munkahelyteremtést hivatott elősegíteni az a megoldás, amely lehetővé teszi a vállalkozások számára az adóalap csökkentését a munkanélküliek foglalkoztatásához kapcsoltan.

A K + F forrásképzés rendjének módosítása - a vállalkozások adózatlan eredményét terhelő 4,5%-os KMÜFA befizetési kötelezettség 1994. január 1-jével történő megszüntetése - is javítani fogja a gazdálkodók jövedelempozícióját, versenyképességét és csökkenti azok pénzügyi terheit. A vállalkozások fejlesztésére,ezen belül a műszaki fejlesztésre fordítható források ugyanis kb. 3 milliárd forinttal bővülni fognak emiatt.

A kormány a termelő infrastruktúra fejlesztését a beruházási lehetőségek megteremtésével, illetve finanszírozásával segíti elő. A fejlesztésekhez számottevő, decentralizált alapokból juttatott forrás, állami garanciavállalás, nemzetközi intézményektől származó hitel is kapcsolódik.

Továbbra is számíthatnak a vállalkozók a különböző elkülönített állami pénzalapokból (pl. Kereskedelemfejlesztési Alap, Befektetésösztönzési Alap, Idegenforgalmi Alap) pályázati rendszerben nyújtott támogatásra.

Az exportlehetőségek kihasználásának elősegítése érdekében a kormány folytatja a külpiaci szervezet korszerűsítését, a vállalkozások exportpiaci fellépésének támogatását a Kereskedelemfejlesztési Alapból. Az exportfejlesztő pályázati rendszer keretein belül is - ahol a részvétel versenysemleges - támogatáshoz juthatnak a vállalkozók.

A külföldi tőkebefektetések ösztönzésében - melyek a termelésiszerkezet-váltást és a piaci reorientációt felgyorsítják - kiemelkedő szerepet játszik a Befektetésösztönzési Alap. Ezek a beruházások fejlett technológiájuknál fogva kvalifikált munkahelyeket is teremtenek.

Az egyéni vállalkozók az 1994. évtől is szabadon választhatnak a között, hogy a társasági adó vagy a személyi jövedelemadó szabályai szerint kívánnak adózni (nem kell 1993 december 31-ig átjelentkezniük a személyi jövedelemadó hatálya alá).

Az elkövetkezendő évek egyik meghatározó építőipari keresletét a fővárosban az EXPO jelenti majd. Az 1996-ban rendezendő Világkiállítás megvalósításában a magyar építőiparnak, építőipari alapanyagot gyártó iparnak, valamint tervezési vállalkozásoknak meghatározó szerep jut.

Az 1993. és 1994. évben kibocsátani tervezett budapesti felsőoktatási kötvény - a Világkiállítási Alapból közvetlenül biztosított összegeken kívül - finanszírozási forrást jelent az EXPO területén megvalósuló beruházásoknak, és ezzel a fizetőképes kereslettel élénkítőleg hat a vállalkozni kivánókra.

Figyelembe véve az agrárgazdaság nemzetgazdasági fontosságát, ugyanakkor rendkívül kedvezőtlen jövedelmi helyzetét és az agrárátalakulással kapcsolatos problémákat, mintegy 18%-kal növekednek az agrárgazdaság támogatásai.

A mezőgazdasági vállalkozások korábbinál jobb ösztönzése érdekében a piaci támogatásoktól - amelyek céljára 28 milliárd forint áll majd rendelkezésre - elkülönítetten, új címen az "Agrártermelési támogatások" keretében 8 milliárd forint felhasználása válik lehetővé.

Az agrár-reorganizációs program megvalósítását az abban résztvevő vállalatok ösztönzését az ez évi 4 milliárd forinttal szemben 7,5 milliárd forint költségvetési támogatás segíti.

Az agrárinfrastruktura kiépitése, fejlesztése érdekében új "agrárinfrastrukturális célprogram" indul 1994-ben 1 milliárd forint költségvetési támogatással, amelynek célja, hogy az új, a magántulajdon dominanciáján alapuló agrártermelés termelési hátterét, termelési biztonságát fokozza, illetve járuljon hozzá annak megteremtéséhez.

A Mezőgazdasági Fejlesztési Alap keretében, az ez évivel megegyezően 4 milliárd forint központi forrás áll 1994-ben is rendelkezésre egyrészt a mezőgazdasági kis- és közepes vállalkozások beindításához, továbbfejlesztéséhez szükséges beruházások támogatására, másrészt a biológiai alapok megőrzéséhez, fejlesztéséhez és - különösen az új vállalkozások számára rendkívül fontos - szaktanácsadási hálózat kiépítéséhez és igénybevételének kedvezményezéséhez.

1994-ben 5 termékre kiterjedő garantált árrendszer ad a mezőgazdasági vállalkozások számára nagyobb termelési és piaci biztonságot.

Összefoglalva az 1994. évi költségvetés vállalkozásélénkítő elemeit és ezek hatásait megállapítható, hogy a támogatáspolitika a gazdaság- és költségvetéspolitika együttes céljait jeleníti meg az állami költségvetésben.

Kiemelt támogatási szándék nyilvánul meg az 1994. évben az agrárszféra átalakulását gyorsító, termelését serkentő, korszerűsítését preferáló célok elérése érdekében.

Az 1994-ben a költségvetésben a direkt formában megjelenő támogatások másik nagy köre a beruházások támogatása. Ennek forrása részben az központi költségvetés, mely a termelő infrastruktúra kiemelt kezelése mellett az egészségyügy és oktatás területére koncentrálja a pénzügyi fedezetet. Ezen túlmenően a beruházástámogatás potenciális eszköze az állami garanciavállalással lehetővé tett gazdálkodói, önkormányzati hitelfelvételi lehetőség, illetve az állam által - meghatározott fejlesztési célokra - közvetlenül felvett pénzintézeti hitelek kontingense.

A vállalkozástámogatás és a munkaerő-megtartás, valamint a vállalkozás-élénkítés hordozói az állami pénzalapok forrásainak többsége is.

Kétségtelenül nem általános, de létező támogatási formaként működik - parlamenti jóváhagyás mellett - egyes gazdálkodó szervezetek stabilizálásában megjelenő pénzügyi intézkedésekre is épülő állami szerepvállalás.

2.4 Versenyviszonyok, a gazdasági szerkezet javítása

A kormány a versenyviszonyok fejlesztésére törekszik. A természetes monopóliumok szabályozása céljából is hamarosan életbe léphet a távközlésről szóló törvény; s a kormány előterjeszti a villamosenergia-termelés, -szállítás, -elosztás folyamatáról szóló, továbbá a gázszolgáltatásról, a termelő infrastruktúra egyes szakágazatairól szóló törvényjavaslatokat is. Megvizsgálja a versenytörvény érvényesülésének tapasztalatait, szükség esetén javaslatot tesz annak módosítására. Hamarosan elfogadásra kerülhet a fogyasztói érdekvédelmi törvény. A kormány arra is törekszik, hogy létrejöjjenek a különböző érdekképviseleti testületek (fogyasztói érdekképviselet, terméktanácsok); s hogy az érdekegyeztető fórumok szerepe a fejlett piacgazdaságok gyakorlata szerint bővüljön (a tárgyalásokon elfogadott megállapodások a felek számára megbízható orientációt nyújtsanak).

Előterjesztette a kormány a csőd- és a felszámolási eljárást szabályozó törvény módosítását azzal a céllal, hogy mérsékelje az indokolatlan csődeljárások számát, növelje az eljárás alá kerülő gazdasági szervezetek talpra állásának esélyeit. (A törvény terjedjen ki a pénzintézetekre is; a kötelező öncsőd szűnjön meg; önkéntes bejelentésnél kapjon szerepet a hitelező előzetes véleménye; a bíróság a moratórium idejét meghosszabbíthassa; az adós és a hitelező együttesen kérhesse a felszámolási eljárás szüneteltetését stb.) A kormány a folyamatban lévő csőd- és felszámolási eljárások során eladásra kerülő vagyon értékesítéséhez kamatkedvezményes pénzügyi konstrukciót kíván kidolgozni és életbe léptetni; a felszámolás alatt álló gazdasági szervezetekkel szembeni bérigények kielégítésére pedig garanciarendszer, ún. Bérgarancia Alap kialakítását tervezi.

A kormány az iparpolitikájában egyaránt törekszik válságmenedzselésre, illetőleg modernizációra, korszerű piaci modell kiépítésére. Folytatja a szénbányászat három éve megkezdett szerkezetátalakítási programját. Ennek keretében a középtávon működőképes bányák pénzügyi helyzetének tartós megalapozására törekszik; szervezetileg a területi erőművekhez integrált bányák mellett a különállóan is működőképes bányaüzemek vállalkozás keretében továbbra is termelnek, ugyanakkor számos bányaüzem bezárásának programja indul meg. A vállalati reorganizáció új lehetőségeinek figyelembevételével, korszerűsített formában folytatja a meghatározott ipari nagyvállalatok válságkezelési programját. A kormány napirendjén szerepel a reorganizáció átfogó szabályozása. A kormány különösen a recesszió által leginkább sújtott, ám életképes, korszerű technikával, elfogadható piaci lehetőségekkel rendelkező egyes ipari, különösen gépipari vállalatok és a gumiipar esetében enyhíteni kíván a hitelvisszafizetés gondjain, illetőleg - az exportteljesítmények előmozdítása érdekében is - állami garanciavállalással segíti a talpra állást. A vegyiparon belül állami követelésekről való részbeni lemondással, piacvédelmi intézkedésekkel feltehetően már sikerült megállítani a további hanyatlást a műtrágyagyártásban; a kidolgozott ágazati, szakágazati privatizációs stratégiák felhasználásával - különösen a petrolkémia és a gyógyszeripar területén - lendületet vehet a privatizáció és a fejlesztés. A szükséges ipar- és piacvédelmi intézkedések mellett a kormány az új piacok feltárására is fokozott figyelmet fordít (pl. mezőgazdasági és élelmiszeripari gyártási kooperációk előmozdítása). A gépipar modernizációjában az eddigi - külföldi tőkére alapozott - jelentős beruházások, a versenyképes, környezetkímélő gyártmányszerkezet kialakítására irányuló innovációs tevékenység széles körben, - a hazai beszállítókra is kisugározva - már meghatározó húzóerőt képviselnek.

A kormány tudatában van annak, hogy a gazdasági hanyatlás nem szüntethető meg átfogó és offenzív műszaki fejlesztéspolitika nélkül. A fejlesztési fő irányoknak az ipar versenyképességének fokozásán túl a nemzetközi együttműködést, az európai nagy programokhoz (EURÉKA, COST stb.) való bekapcsolódást is elő kell mozdítaniuk. Ennek érdekében sürgős feladatnak tekinti az akadémiai, az egyetemi és az ipari kutatóhelyek együttműködésének javítását, átgondolt fejlesztésüket és bekapcsolódásukat az oktatásba, illetve az ipar modernizációjába. E törekvésekhez igazodva a kormány a kutatási tevékenységet a költségvetésen, illetve az elkülönített állami pénzalapokon (FEFA, OTKA, KMÜFA) kívüli források bevonásával is ösztönzi (alapítványok, külföldi K+F források). Ahhoz, hogy a műszaki fejlesztési ráfordítások GDP-hez viszonyított kívánatos, 1,5 %-os határértéke elérhető legyen, a kormány innovációpolitikájában a kockázatitőke-bevonás piackonform intézményeinek elterjedését is elősegíti.

A kormány gazdaságpolitikájának homlokterében áll az agrárgazdasági átalakulás rendezett feltételeinek megteremtése, segítése. A tulajdoni, szervezeti átalakuláshoz őszre új földtörvény kerül kidolgozásra, amely rendezni fogja a földtulajdon, földhasználat, földforgalom kérdéseit. A Parlament rövidesen dönt a szövetkezetekből való csoportos kiválás újabb lehetőségének időpontjáról. Lehetőség szerint gyorsítás indokolt a föld-kárpótlás végrehajtásában. Sor kerül az állami gazdaságok privatizációjára. Vizsgálat alatt áll egyes, többségi állami tulajdonú (főleg jelentős exportot produkáló) mezőgazdasági és élelmiszeripari gazdasági szervezetek reorganizációját, válságkezelését célzó program indításának lehetősége, illetve az agrárágazatok adósságterheit mérséklő megoldások keresése, kialakítása. Javítani kívánja a kormány a kezdő mezőgazdasági vállalkozások tőkéhez, hitelhez jutásának feltételeit. Az agrárpiac szabályozásában sürgősen kiegészülnek az agrárrendtartás működési szabályai, létrejönnek hiányzó intézményei (garantált árak, terméktanácsok, agrárpiaci információs rendszer). Hamarosan kidolgozandó az árutőzsde törvény, a közraktározási törvény és az EK minőségi előírásainak érvényesítését segítő számos új törvény (élelmiszer-, növényvédelmi, állategészségügyi, állattenyésztési, takarmány-, hegyközségi törvény). Az agrárgazdaság finanszírozása szempontjából különösen fontos a jelzálog és a jelzáloghitel közgazdasági és jogi feltételeinek, a vidéki bankhálózatnak, a mezőgazdaság speciális biztosítási rendszerének megteremtése és a hitelgarancia-rendszerek további működtetése. Folyamatban vannak és az év további részében is születnek olyan intézkedések, amelyek a termelés és a forgalmazás problémáinak oldásával a termelői biztonság növelését célozzák. (Az öntözési kapacitás kihasználását segítő intézkedések, a felvásárlási árak, illetve a terménytárolás támogatása a termelői finanszírozás tehermentesítésére.) Az agrárgazdaság költségvetési támogatásának összege és aránya is nő a következő esztendőben.

A termelő infrastruktúra fejlesztését a kormány beruházási lehetőségek megteremtésével, illetve finanszírozásával segíti elő. A fejlesztésekhez növekvő mértékű költségvetési forrás használható fel, ezen túl pedig számottevő, decentralizált alapokból juttatott forrás, állami garanciavállalás, nemzetközi intézményektől származó hitel, a privatizáció során bevonható (pl. MATÁV), illetőleg a vállalkozói szférában e célra mozgósítható forrás kapcsolódik. A jövő évben teljeskörűen megvalósul a települések egészséges ivóvízellátása; javítható a csatornázás, szennyvízelvezetés és -tisztítás szolgáltatási színvonala. A jövő évi emelésekkel a tarifák reálértékének megtartása érhető el. A közszolgálati monopóliumok privatizációja sajátosságaiknak megfelelően indul el (távközlés, HUNGAROCAMION, MAHART, részlegesen a MÁV). Folytatódik a szakágazati törvények piacgazdasági szemléletű módosítása, kidolgozása (vasút, vízügy, hajózás, légügy, közúti közlekedés, a víz- és csatornaszolgáltatásban az ármegállapítási jogkörök önkormányzatokhoz való átadása).

2.5 Árak, a forint értékvédelme

A kormány az árfolyampolitikában a forint iránti bizalom fenntartására, reálértékének megőrzésére, a forintárfolyamnak - a külső és belső folyamatok figyelemmel kísérésén alapuló - folyamatos karbantartására törekszik. (Ennek során valamennyi - az infláció fékezésével, a devizális helyzettel kapcsolatos, az export ár- és költség- versenyképességét is érintő - tényező együttes mérlegelése indokolt. Az árfolyampolitika a belső árak szempontjából a termelői árakat tekinti mérvadónak.)

2.6 Vámok, adózás

A vámrendszer korszerűsítésének, infrastruktúrája fejlesztésének fontos feltétele a vámtörvény és a vámtarifatörvény ez évi jóváhagyása. Egyes területeken, elsősorban a műszaki fejlesztés elősegítése érdekében vámcsökkentésekre kerül sor. Ugyanakkor helyenként a hazai piac jogos védelmét illetően indokolt az egységes magyar álláspont kialakítása és a külső egyeztetése, elfogadtatása. Szükség esetén a Kormány érvényt szerez az EK-val kötött egyezményben szereplő védzáradék alkalmazhatóságának. (A védzáradék meghatározott kritériumok fennállása esetén lehetővé teszi átmenetileg magasabb vámtétel megállapítását.) Elkészíti a vaskohászati termékek importjára vonatkozó intézkedéscsomagot.

A jövedelemadó-rendszer 1994-es továbbfejlesztésével a kormány célja az, hogy a szükséges adóbevételt a vállalkozások feltételeinek javítása, a fajlagos adóterhelés csökkentése, de méltányosabb közteherviselés mellett biztosítsa. A társasági adónál az adókulcs 38 %-ra csökkentése több, megkötöttség nélkül felhasználható forrást hagy meg a vállalkozásoknál. A munkanélküliek foglalkoztatását, a munkahelyteremtést az adózás előtti eredményt csökkentő kedvezmény is ösztönzi. Az adóalapok eltüntetésének megakadályozása céljából indokolt a költségelszámolás szabályozásának javasolt szigorítása (reprezentáció, személygépkocsi használat, lakás vállalkozási célú használata, alapítványi hozzájárulás, minimumadó előírása).

A személyi jövedelemadónál tervezett módosítások a legalacsonyabb jövedelműek adóterhelését mérséklik (a 0 kulcsos sáv nő), ugyanakkor a magasabb jövedelműek terhei növekednek. A javaslat a nyugdíj- és egészségbiztosítási járulékot adóalap csökkentő tételként veszi figyelembe a sávhatárokat szélesíti, egy magasabb jövedelemszinttől kezdve a marginális kulcsot 44 %-ra emeli. (A marginális kulcs mértéke így egybeesik az osztalékjellegű jövedelmek adóterhével, a profit és a személyes jellegű jövedelmek adóterhe tehát a szándékoknak megfelelően közeledik.) A nyugdíj, a családi pótlék adómentes marad. A természetbeni juttatások adóztatása egységessé válik.

1994-ben az adózás rendjének módosulása az adózási fegyelem erősítését, a törvénysértő magatartások visszaszorítását kívánja szolgálni. Ezért kialakítható lesz az adózók nyilvántartásának zárt rendje, bevezetésre kerülnek az adókötelezettség teljesítését kikényszerítő eszközök, a törvény fellép a csak az adókötelezettség kikerülésére létrehozott "fantomcégek" ellen, adóhatósági felülbírálatot tesz lehetővé a nyilvánvalóan valótlan bevallások, az irreálisan alacsony adóalapok ellen.

Az általános forgalmi adó alsó kulcsa 10 %-ra emelkedik. Az emelkedés a vásárolt fogyasztás 41-45 %-át érinti. Egyéves szintű árszintemelő hatása 3,5-4 % (ebből 1,5-2 % közvetlenül emeli az árakat, s kb. 2 %-ra becsülhető a közvetett, a költségemelkedésen keresztül valószínűleg begyűrűző hatás.) Az emiatti áremelkedést a legrászorultabb rétegeknél ellentételezni kell. Az élvezeti cikkek, motorbenzinek, ipari tüzelőolajak fogyasztásiadó-tételének valorizálása történne meg 1994-ben (10 %-os emelés, amelynek egyévi hatása az átlagos fogyasztói árszint emelésére kb. 1 %). A jövedéki ellenőrzés bevezetésével szigorúbbá válna az adóbehajtás. A fogyasztói árkiegészítés a személyszállítási szolgáltatások díjainak várható 1994. évi 10-12 %-os emelésének megfelelően növekszik.

2.7. Lakossági jövedelmek, foglalkoztatás, életviszonyok

A lakossági jövedelmek közül a bérek alakításához a kormány szükségesnek tartja a makro-, mezo-, illetve mikroszintű bértárgyalások intézményrendszerének, megállapodási szisztémájának fejlesztését. A kormány a szociális partnereknek - a tavalyihoz hasonlóan - bruttó átlagkeresetben történő megállapodást javasol, amely az átlagos és a maximális mértéket tartalmazza. Amennyiben a tárgyaló felek ajánlott minimumban is megállapodnak, a kormány azt tudomásul veszi.

A szociálpolitikában a kormány folytatni kívánja az ellátó rendszerek átalakítását. Erősíti a rászorultsági elvet, vizsgálja az új típusú finanszírozási formák hatékonyságát (a szociális törvény kapcsán bevezetésre került "szociálpolitikai feladatok ellátására kialakított differenciált normatíva", illetve a munkanélküliek jövedelempótló támogatásánál alkalmazott osztott - önkormányzati, illetve központi - finanszírozás tapasztalatai alapján). Szerepet szán a szolidarításon alapuló állampolgári öngondoskodásnak, önszerveződéseknek is (pl. Önkéntes Kölcsönös Biztosító Pénztárak). A Polgári Törvénykönyv módosítása tovább szélesíti a non-profit szervezeti formákat, várhatóan mérsékelve az állami feladatvállalást.

A kormány egy idén hozott határozatában rendelkezett a foglalkoztatáspolitika korszerűsítésének feladatairól. Az elrendelt vizsgálatok és javaslatok alapján október végéig készül el a javaslat a foglalkoztatási törvény módosítására. (A szóba jövő témák: a munkahelyteremtés és a közhasznú foglalkoztatás, az önfoglalkoztatás, a részmunkaidős foglalkoztatás és a munkahelymegőrzés elősegítése, a pályakezdők és fiatalok, a már tartósan munkanélküliek, a megváltozott munkaképességűek elhelyezkedésének segítése stb.) Program készül a munkaerőpiac működési feltételeinek javítására, elsősorban a tájékoztatási és az információs rendszer, valamint a munkaközvetítés, az állásfeltárás, az önálló álláskeresés fejlesztésére.

A humán infrastruktúra területén idén júliusban megkezdődik az egészségügy teljesítmény szerinti finanszírozási rendszerének bevezetése, ez jövőre válik teljeskörűvé. Elindulnak a társadalombiztosítási alapok adminisztrációjának korszerűsítésére és az egészségbiztosítási szolgáltatások működésére vonatkozó, világbanki hitelből finanszírozott programok. Az állami költségvetési törvényjavaslat a társadalombiztosítási alapokkal való kapcsolatrendszerében azzal számol, hogy az alapok együttes hiánya nem haladja meg a 34 milliárd forintot. Ehhez intézkedések szükségesek (pl. bérjellegű bevételek járulékkötelessé tétele, a profiltisztítás keretében a GYES áthelyezése a központi költségvetésbe, a társadalombiztosítási ellátások körében a bevételekhez igazodó módosítások). Az oktatást érintően továbbra is aktuális a megfelelő törvények meghozatala. Jövőre kerül bevezetésre a tandíj-rendelet és a tankönyv-ellátás új rendszere.

A lakásgazdálkodás átalakításáról szóló kormányhatározatban foglalt intézkedések hatására 1994-ben a megkezdett lakásépítések száma várhatóan növekedésnek indul. Ennek érdekében az új lakások építéséhez, vásárlásához a jelenlegi törlesztési támogatásos helyett halasztott kamatfizetésű hitelezés kerül bevezetésre, állami kamattámogatással és garanciával. A szociálpolitikai kedvezmény összege növekszik és megelőlegezésének módszere változik. A személyi jövedelemadóban kedvezményeket kapnak az új lakások építői, vásárlói. A jelzáloghitelek kamatainak mérséklése érdekében meg kell teremteni a jelzáloglevél kibocsátásának törvényi feltételeit, az adósok nyilvántartását, javítani kell a végrehajthatóság feltételeit.

2.8 Területfejlesztés, környezetvédelem

A területfejlesztés támogatási irányelveiről és a kedvezményezett területek lehatárolásának feltételeiről benyújtásra került az országgyűlési határozat tervezete, amely szabályozási keretet biztosít mind a már törvényileg szabályozott Területfejlesztési Alap, mind a területfejlesztést segítő új pénzügyi eszközök (elmaradott települések kiegészítő normatívája, céltámogatási kiegészítő keret) hatékony működésének. A kormányzat által a legsúlyosabb helyzetű régiókra, megyékre elfogadott programok koordinálására megkezdődött a regionális tanácsok létrehozása, Regionális Fejlesztési Társaságok alapítása. A kormány 1994-ben a területfejlesztési céljait elsősorban a már megkezdett programok folytatásával, a térségi piaci és érdekegyeztető koordinációs intézményrendszer további bővítésével, valamint a működő pénzügyieszköz-rendszer, a különböző fejlesztési célú alapok regionális összehangolásával kívánja elérni. Az 1991-92-ben beindított területfejlesztési program 1994-ben - közel 30 milliárd forintos beruházás megvalósításával - jórészt befejeződik. A programok folytatását az említett országgyűlési határozatok, illetőleg a céltámogatási kiegészítő keretből, valamint a Területfejlesztési Alapról szóló törvényben biztosított rugalmas támogatási konstrukciók (kamattámogatás, hitelgarancia) fogják segíteni. Remélhetőleg nagyobb szerepe lesz a hitelszférának, valamint ezzel is összefüggésben a piacgazdaság bővülő, illetve újonnan felállított regionális intézményeinek (hitelgarancia-rendszer, vidéki bankhálózat, önkormányzati jelzáloghitelezés). A területfejlesztést közvetlenül szolgáló költségvetési és a privatizációs bevételekből származó forrásokat a kormány továbbra is biztosítani kívánja, továbbá kezdeményezi a Világbank és az Európai újjáépítési és Fejlesztési Bank hosszú lejáratú fejlesztési hiteleinek bevonását, a regionális infrastruktúra fejlesztési programok /térségi energiaellátás, távközlés/ finanszírozását, valamint a PHARE program regionális felzárkóztatást szolgáló forrásainak fokozott hasznosítását. A kormány kezdeményezni fogja újabb regionális fejlesztési társaságok és regionális tanácsok létrehozását. A jövő évben a kormány kidolgozza a területfejlesztési törvényjavaslatot, rögzíti abban az állami feladatokat, azok intézményrendszerét is.

Várhatóan 1994-ig, illetve 1994-ben nyújtja be a környezetvédelemmel kapcsolatos alaptörvényeket (környezetvédelmi és vízügyi törvények); meghatározva azokban a környezetvédelmet segítő jogi, gazdasági eszközöket és intézményeket. Ezek egyes elemei már ma is megjelennek a szabályozásban (díjak, bírságok vagy pl. a kötelező környezetvédelmi hatásvizsgálat), a rendszerszerű működéstől várható hatékonyság-növekedést azonban csak a megfelelő törvényi háttér biztosíthatja. A hatékony ellenőrzés érdekében korszerűsítésre kerül a környezetvédelem területi szervezete. A nagyobb környezetvédelmi és természetvédelmi projektek közül a kormány kiemelten kezeli 1994-ben a Duna rehabilitációját, valamint a lakosság egészségi állapotát közvetlenül érintő környezetszennyezés mérséklését. Mind a természeti, mind az épített környezetvédelem feladatait a kormány a gazdasági feltételekkel összhangban bővíti, súlyt helyezve a már meglévő, védett természeti területek működési feltételeinek javítására, illetve a műemlékvédelem területén az állami tulajdonú műemlékek megóvására. A gazdasági szerkezetátalakítással összefüggő (pl. a csődbe jutott vállalatok által okozott) környezeti károk mérséklése továbbra is fontos kormányzati törekvés. A nemzetközi pénzügyi források bevonása (az elmúlt 2-3 évben a környezetvédelmi fejlesztések mintegy 5 %-ára nyújtottak fedezetet) várhatóan nem növelhető, ugyanakkor gondoskodik a kormány a hatékony hasznosítás feltételeiről.

3. A GAZDASÁG 1994. ÉVI MOZGÁSTERE

3.1 Külső kereslet, export

A világgazdasági és világkereskedelmi prognózisok 1993 első negyedévében a legpesszimistább prognózisoknál és várakozásoknál is kedvezőtlenebbül alakultak. Az OECD országok a háború utáni időszak egyik leghosszabb recessziós periódusát élik át, ipari termelésük stagnál vagy visszaesik. A régió egészére a GDP 1,5 %-os növekedését valószínűsítik, ami az amerikai gazdaság átlagosnál gyorsabb, 3 % feletti növekedésével függ össze; a számunkra meghatározó jelentőségű Németországban a GDP 1 %-os csökkenését prognosztizálják, az olasz és osztrák gazdaságban stagnálást mutatnak az előrejelzések. A kelet-európai térségben a lengyel és cseh gazdaságban kismértékű fellendülés is lehetséges, a többi ország csak a visszaesés mértékében különbözik egymástól: Oroszországban és Ukrajnában a pénzügyi összeomlás veszélyével is számolni kell az általános politikai válság lehetősége mellett.

1994-re az OECD ez év tavaszán készült előrejelzése fokozatos élénküléssel számol: a régió egészére 2,5-3 %-os, az európai régióra 2 %-os GDP növekedést - ezen belül Németországban 1,7 %-ot - prognosztizálnak. Számításaik szerint az OECD összes importja az 1993. évi 3,5 %-os szerény növekedés után jövőre újra megélénkül: az előrejelzések 5,2 %-os importbővülést mutatnak.

A külső környezet adottságait, fejlődését figyelembe véve így 1993-ban nem lehet számítani az export növekedésére: a kelet-európai régióba irányuló kivitel 5-10 %-os csökkenésével, a világ többi része felé irányuló export tekintetében pedig szinten maradással vagy itt is jelentősebb visszaeséssel lehet számolni. Az idei év az export szempontjából mindenképpen átmenetinek tekinthető; 1994-től a világgazdasági környezet kedvezőbb alakulásával, a magyar gazdaság stabilizálódásával és a vállalkozást segítő gazdaságpolitikával összefüggésben már érezhető, 3-6 %-os exportnövekedés prognosztizálható. Így a külső kereslet oldaláról nem lesz akadálya a gazdasági növekedésnek.

3.2 Belföldi kereslet

Az ősszel készült előrejelzés azzal számolt, hogy az idei évben már a belső kereslet növekedése is segíti majd a gazdaság mélypontról való kilábalását. A jelenlegi számítások szerint azonban valószínű, hogy a belföldi felhasználás legfeljebb a tavalyi szintet éri el, növekedést gerjesztő hatására csak 1994-ben lehet számítani.

3.3 Fogyasztás

A lakosság rendelkezésre álló jövedelme 1993-ban várhatóan 15-16 %-kal nő, az egy főre jutó reáljövedelem 5-6 %-kal csökken. A fogyasztás volumene ennél kisebb mértékben, 1-2 %-kal marad el a tavalyi szinttől, mert a lakosság jövedelméből abszolút összegben és hányadában is kevesebbet fordít megtakarításra, mint az előző évben.

Az 1994-re prognosztizált gazdasági folyamatok ellentétes hatással lesznek a lakossági jövedelmekre, mivel a lakosság összes jövedelmének kb. fele a gazdasági szférából, közel fele pedig az államháztartásból származik, a prognosztizált gazdasági növekedés kedvezően, a költségvetés egyensúlya iránt támasztott szigorú követelmények pedig kedvezőtlenül befolyásolják a lakossági jövedelmeket.

A gazdálkodó szervezeteknél a nettó átlagkereseteknek az infláció mértékével azonos, 17-18 %-os növekedése feltételezhető, így ebben a szférában megáll a reálbér csökkenése. A költségvetési intézményeknél "0" bérautomatizmus érvényesül. A bérpolitikai intézkedések áthúzódó hatására, valamint saját és hitelforrások terhére ebben a körben is lesz keresetnövekedés, azonban - még a kívánatos létszámcsökkenést is figyelembe véve - elkerülhetetlen a további reálbércsökkenés. Összességében, nemzetgazdasági szinten a bruttó keresettömeg 12-13 %-kal, a bruttó átlagkeresetek 15-16 %-kal nőnek, a reálbér 2-3 %-kal csökken. A kisvállalkozói jövedelmeknél jelentős, mintegy 30 %-os bővüléssel számolunk. Az adózási szigorítások ellenére a bérjellegű jövedelmek növekedési üteme várhatóan továbbra is magasabb lesz a keresetek dinamikájánál.

A pénzbeli társadalmi juttatások növekedése a korábbi évekénél lényegesen alacsonyabb, 12-14 %-os lesz. A mérséklődés elsősorban a munkanélküliek ellátására fordított összeg kb. 10 %-os csökkenéséből adódik, mivel a munkanélküli segélyre és járadékra jogosultak átlagos száma kb. 100 ezer fővel csökken. Ezzel egyidőben az év folyamán jelentősen, 100-150 ezer fővel növekszik azoknak a száma, akik a foglalkoztatáspolitika ellátórendszeréből a szociálpolitikai rendszerekbe (munkanélküliek jövedelempótló támogatása) kerülnek át. A családi pótléknál növekménnyel nem számolunk.

Összességében a lakosság egy főre jutó reáljövedelme 1994-ben legfeljebb kismértékben csökken. Mivel azonban a prognózisok szerint a lakosság jövőre jövedelmének kisebb hányadát fordítja megtakarításra, a fogyasztás volumene nem csökken tovább, az idei szinten stabilizálódik.

3.4 Beruházás

A belföldi felhasználás másik jelentős komponensének, a beruházásoknak a megítélése 1993-ra rendkívül bizonytalan. Egyelőre ezen a területen sem látható fellendülésre utaló jel, bár itt komoly statisztikai számbavételi problémák is nehezítik a tisztánlátást. Nagyobb biztonsággal állítható azonban, hogy a nemzetgazdasági beruházások 1994-ben indulnak jelentősebb növekedésnek, aminek fő hordozói a vállalkozások és a termelő infrastruktúra lesznek.

A vállalkozások tekintetében döntő tényező a forráshiány oldása (hitelkondíciók és -konstrukciók, garanciaintézmények megfelelő működtetése, általában a vállalkozásbarát környezet erősítése), ami természetesen nem történhet a hatékonysági/megtérülési követelmények sérelmére.

A termelő infrastruktúra fejlesztései közül kiemelt helyet foglalnak el 1994-ben az EXPO-val összefüggő célok. Mindenekelőtt a fővárosban folytatódnak (lágymányosi Duna-híd), illetve megkezdődnek (autóbuszpark részbeni cseréje, millenniumi földalatti rekonstrukciója, villamospálya-korszerűsítés, csepeli HÉV újjáépítése stb.) nagyrészt állami finanszírozással jelentős beruházások. Folytatódik a távlati közúthálózat-fejlesztési program keretében megkezdett autópálya-építések felgyorsítása, a koncessziós autópályák építését szolgáló tenderek kiírása. Sor kerül a vasúthálózat rekonstrukciójára, a nemzetközi követelményeknek jobban megfelelő kombinált fuvarozás fejlesztését lehetővé tevő létesítmények építésének megkezdésére, az országos kikötőhálózat fejlesztését szolgáló koncessziós tender kiírására, valamint elkezdődik a légiforgalmi irányítás átfogó, komplex fejlesztési programjának megvalósítása. Folytatódik a távközlés-fejlesztési program keretében az alaphálózat kiépítése, a rádiótelefon szolgáltatás szélesítése, amelyek eredményeként a telefonra várakozás idejének jelentős lecsökkenésével számolunk. A fejlesztések számottevő arányban a nemzetközi hitelintézmények (IBRD, EIB, EBRD), valamint kül- és belföldi kereskedelmi bankok hiteleivel, részben közvetlen költségvetési támogatással, jelentős állami garanciával valósulnak meg. Az állami kompetenciával biztosított közszolgáltatást végző vállalatok 100 %-os állami tulajdonú részvénytársasággá alakításának lezárásával (MÁV és MPV) a cél olyan tulajdonműködtetési és üzletpolitikai stratégiák kialakítása, amelyek hozzájárulnak az autóbusz-rekonstrukcióhoz szükséges források előteremtéséhez, a menetrend szerinti személyszállító tevékenység veszteségeinek megszüntetéséhez.

Prognózisunk szerint 1994-ben elsősorban a beruházások erőteljes élénkülése válhat a gazdasági fellendülés hajtóerejévé. Számításaink szerint a nemzetgazdasági beruházások 5-10 %-kal növekedhetnek, amely mögött a privatizáció gyorsulása, a továbbra is magas külföldi működőtőke-beáramlás, az EXPO-hoz kapcsolódó infrastrukturális fejlesztések állnak. Számolunk a Világkiállítás tovagyűrűző hatásával, a gazdálkodók EXPO-hoz kapcsolódó beruházásainak jelentős növekedésével is.

3.5 Import, külső adóssághelyzet

Az ez évi gazdasági folyamatok alakulása azt valószínűsíti, hogy az import idén már nem csökken, esetleg kisebb növekedése is elképzelhető. Ha 1994-ben a gazdaság növekedési pályára áll át, akkor a belföldi felhasználás, ezen belül is elsősorban a beruházások fellendülése az import nagyobb fokú növekedését igényli, ezért prognózisunkban 3-6 %-os import-növekedéssel számolunk. A vázolt külgazdasági folyamatok mellett 1993-ban a folyó fizetési mérlegben 1,0-1,5 milliárd dolláros, 1994-ben pedig 0,8-1,3 milliárd dolláros hiány kialakulásával számolunk. Ha a külföldi működőtőke-bevonás továbbra is az 1991-92-ben kialakult évi 1,5 milliárd dolláros szinten stabilizálódik, és nemzetközi pénzpiaci tevékenységünk nem ütközik váratlan akadályokba, akkor az ilyen nagyságrendű külföldi forrásbevonás nem ingatja meg a külső egyensúlyt és adóssághelyzetünket.

3.6 Termelés

A folyamatok előzőekben vázolt alakulása esetén idén a bruttó kibocsátás és a GDP valószínűleg legfeljebb a tavalyi szintet éri el, kedvezőtlenebb esetben azonban 2-3 %-kal is csökkenhet. 1994-re a belföldi felhasználás és az export bővülésének eredményeként a növekedés beindulásával, 1-3 %-os GDP növekedéssel számolunk.

Az idei év eddig eltelt időszakára vonatkozó statisztikai adatok szerint az ipari termelés továbbra is stagnál. A gazdálkodóktól nyert információk szerint növekszik a belföldi kereslet az ipari termékek iránt, de a korábbi évek dinamikájához képest megtorpanás mutatkozik a kivitelnél - részben a bérmunka-tevékenység visszaesése, részben a csőd- és felszámolási eljárások összesűrűsödése, tovagyűrűző hatása miatt. 1994-re arra számítunk, hogy a beáramló működő tőke hatására, a strukturális elmozdulások eredményeként az ipar exportértékesítése növekszik, a belföldi kereslet bővül. Ugyanakkor továbbra is számolni kell csődökkel és felszámolásokkal, és ezután is szükség lesz a kormányzat részéről válságmenedzselési feladatok felvállalására. Mindezek alapján prognózisunk szerint az ipari ágazatok termelése 1994-ben 1-3 %-kal növekedhet.

Az építőiparban és építőanyag-iparban az elmúlt év végén megindult kedvező változások folytatásával, felerősödésével számolunk. A már beindult, illetve ez évben indítandó jelentős, állami forrásokra is támaszkodó infrastruktúra fejlesztések környezetvédelmi, egészségügyi beruházások, művelődési és idegenforgalmi fejlesztések jelentősen növelik az építési keresletet. Számolunk azzal is, hogy a lakásépítés és lakásfelújítás már a közeli jövőben nagyobb feladatot jelent az építőiparnak. Mindezek hatására az ágazatban 1993-ban 2-3 %-os, 1994-ben pedig még dinamikusabb, kb. 4 %-os termelésnövekedésre számítunk.

Az agrárgazdaság ez évi kilátásai rendkívül bizonytalanok. A növénytermesztés eredményei - az esetleges újabb aszályt is figyelembe véve - ma még nem mérhetők fel biztonsággal, az állattenyésztésben a termelés és a felvásárlás is csökken. Ezek alapján kevés az esély arra, hogy az élelmiszergazdaság termelése az idei évben növekedjen. 1994-ben a lakosság élelmiszerigényének biztonságos és kívánatos kielégítése és az ország külgazdasági helyzete szükségessé teszi az élelmiszergazdasági termelés jelenlegi mélypontról való elmozdulását, legalább 1-2 %-os növekedését. Az ágazat ismert likviditási gondjai miatt azonban ez csak akkor valósulhat meg, ha az agrárágazatok belföldi cserearányai 1994-ben érdemben javulnak, a kismértékben emelkedő költségvetési támogatások az ösztönzésen kívül a hatékonyság-javulást és a beruházási kedv fokozását is szolgálják, a kiépülő agrárpiaci eszközrendszer pedig nagyobb termelői biztonságot eredményez, és a gazdálkodók hitelterheinek könnyítésére tett erőfeszítések folytatódnak.

3.7 Foglalkoztatás, munkanélküliség

A munkaerő-keresletre vonatkozó prognózisok rendkívül bizonytalanok. Azzal számolunk, hogy 1993-ban a foglalkoztatottak száma még 200 ezer fővel tovább csökken, de 1994-ben ez a folyamat valószínűleg megáll. Az építőiparban, a közlekedésben és a kereskedelemben - a Világkiállítással is összefüggésben - már 1994-ben megkezdődhet a munkaerő-kereslet növekedése. A nem anyagi szolgáltatásban dolgozók száma is némileg emelkedhet, míg a mezőgazdaságban a privatizáció következtében megvalósuló tulajdonváltás elhúzódása, a termelők kedvezőtlen helyzete miatt további csökkenésre számíthatunk.

A regisztrált munkanélküliek száma 1993-ban éri el csúcspontját - az év végére 800 ezer főre számítunk -, 1994-ben rövid stagnálás után lassú csökkenés indul meg. Ennek következtében jövő év végére a regisztrált munkanélküliek száma 700 ezerre csökkenhet le, de átlagos létszámuk - az 1993. évihez hasonlóan - 770 ezer főre tehető. A kisvállalkozások számának dinamikus növekedése csak kissé mérsékli a munkanélküliséget, mert a kisszervezetek egy része nem teremt új munkahelyeket, továbbá a munka nélkül maradók képzettségi, illetve területi struktúrája jelentősen eltér az új vállalkozások munkaerő-igényétől. A munkanélküliségi ráta az 1993 végére várható 15-16 % körüli értékről 1994 végére 12-14 %-os szintre esik vissza. Ugyanakkor az ellátásból kikerülők, azaz a jövedelempótló támogatásra szorulók létszáma emelkedik.

3.8 Infláció, áralakulás

1993-ban az árak és az infláció alakulása szempontjából a korábban feltételezettnél kedvezőtlenebb a helyzet: a múlt évről nagyobb áremelkedés húzódott át, és az év eleji növekedés is magasabb volt a számítottnál. Ezt követően azonban az áremelkedés havonként lassuló mértékei már azt valószínűsítik, hogy az ártrend visszatér az előzetesen számítotthoz, feltéve, hogy az élelmiszerárak nem mozdulnak el érdemben a jelenlegi szinttől. Az éves szintű áremelkedést már csak csekély mértékben érinti, ha 1993. második felében a 6 %-os kedvezményes áfa-kulcs 10 %-ra nő. Ezzel összefüggésben nem zárható ki, hogy az inflációs várakozások is erősödnek, ősszel ismét lesz egy kisebb "árpúp".

1994-re a makrogazdasági feltételeket figyelembe véve éves szinten 12-14 %-os termelői és 16-20 %-os fogyasztói árszint-emelkedés adódik. A fogyasztói árszint emelkedését a termelőiár-változások determinációin túl az áfa-rendszer módosítása (az áthúzódások révén), a fogyasztási adó valorizálása és a központi fogyasztói árintézkedések érintik. A 16-20 %-os növekedésen belül nagyobb mértékben emelkedik azoknak a termék- és szolgáltatás-csoportnak az árindexe, amelyeket érintenek az áfa-kulcs módosítások. A jövő évre korábban elhatározott hatósági árintézkedések egy részére (villamosenergia, gáz, vasúti személyszállítás stb.) az év közepén kerül csak sor. Az árprognózis így is több ponton feszített: olyan piaci és gazdasági környezetet tételez fel, amelyben a termelési tényezők igénybevételét és "árát" a piac és a vállalkozások hatékonysági kényszere érdemben korlátozza.

3.9 A gazdálkodó szervezetek jövedelme

A prognosztizált reálfolyamatok és az enyhén mérséklődő infláció mellett az összes jövedelem - a folyó áras GDP - mindkét évben 18-20 %-kal nőhet. A növekmény egy része idén a kétkulcsos áfa-rendszer bevezetésével és korrigálásával összefüggésben a termékadókban realizálódik. A társaságiadó-fizetésre kötelezett gazdálkodó szervezetek termelői áron számított hozzáadott értéke mindkét évben 17-18 %-kal nő, ami az eddigi 6-8 %-os növekedéshez képest jelentősnek számít, de még így is kismértékben (1 %-kal) tovább csökken súlyuk az összes jövedelem termelésében 59 %.

A gazdálkodó szervezetek hozzáadott értékének az új számviteli előírások és a folytatódó gazdasági átalakulás következtében a tavalyi évben kialakult szerkezete nem sokat változik ebben a két évben: jellemző azért, hogy valószínűleg megáll a bérköltségek súlyának eddigi növekedése, a költségként elszámolt amortizáció továbbra is az 1992-ben kialakult magas szinten marad. Ami a vállalkozások eredményét illeti, az 1992. évi társaságiadó-bevallások adatainak elemzése, valamint a csőd- és felszámolási eljárások elhúzódása és tovagyűrűző hatásai miatt azzal számolunk, hogy a tavaly keletkezett több mint 360 milliárd forint veszteségtömeg csak lassan - évi 40-50 milliárd forinttal - csökkenhet. Miután ezévben még nem, és 1994-ben is csak mérsékelten lehet számolni a társasági adó alapjául szolgáló nyereség növekedésével, a jelenlegi 100 milliárd forintot meghaladó negatív előjelű eredmény csak 1994-ben vált át minimálisan pozitív értékre.

3.10 A jövedelemtulajdonosok pozíciói

A fő jövedelemtulajdonosok egymással szembeni nettó pozíciói alakulásának kritikus pontja az államháztartás helyzete. A piacgazdaságra való átállással, a szerkezeti átalakulással járó terhek következtében 1992-re már erőteljesen megnőtt az államháztartás nettó hitelfelvétele. E forrásigény mérséklődésére rövid távon nem számíthatunk; az államháztartás forrásbevonása várhatóan mindkét évben a jövedelem osztozkodás legjelentősebb determinációjaként jelentkezik. A gazdaság fokozatos élénkülésével sem jár együtt eleinte számottevő jövedelembővülés.

 

 1992 előzetes tény

 1993 várható

 1994 prognózis

 Gazdálkodó szféra

 -38 - -18

 -65 - -80

 -75 - -90

 Lakosság

 246

 175 - 190

 185 - 200

 Államháztartás

 -180 - -200

 -190 - -230

 -180 - -220

 Külföld

 -28

 80 - 120

 70 - 110

Ugyanakkor a gazdálkodó szférának is szüksége van a saját felhalmozási célú jövedelmein kívüli forrásokra, 1993-ban és 1994-ben a vállalkozói szektor hiteligénye fokozatosan emelkedik. A jövedelem-átcsoportosítások legfontosabb forrása és egyben feltétele egyrészt a lakossági megtakarítások stabilizálódása egy - bár az előző évihez képest kissé alacsonyabb, de - továbbra is magas szinten, másrészt az 1993-ban erőteljessé váló és várhatóan 1994-ben is tovább folytatódó külföldiforrás-bevonás.

4. A KÖLTSÉGVETÉSPOLITIKA LEHETSÉGES MOZGÁSTERE ÉS ARÁNYAI

A központi költségvetés és az államháztartás mozgásterét elsősorban a gazdasági-társadalmi szféra adottságai határozzák meg.

A pénzügyi stabilitás megteremtése ezen belül számtalan résztényező függvénye. A feladatok összehangolt megoldására meglehetősen eltérőek a lehetőségek attól függően, hogy a környezeti feltételek változásában bekövetkezett elmozdulások, eltérések milyen mértékűek és milyen jellegűek. Az érvényesíthető pénzügypolitika mozgásterét az is meghatározza, hogy milyen területeket érintő, s mekkora mértékű változtatások szükségesek az elfogadható, még kezelhető pénzügyi egyensúly érdekében.

Az utóbbi két év alatt nagy problémát okozott az erősen deficitessé vált központi költségvetés, illetve államháztartás. A deficitet döntő mértékben a bevételek tervezetthez mért elmaradása okozza, s ezt részben megmagyarázza a megtermelt jövedelem vártnál alacsonyabb szintje. Bevételkiesést okozott továbbá maga a piacgazdaság intézményi rendszerének kiépítése és a vállalkozási struktúra változása is.

A kieső állami bevételek nagyságrendje olyan mértékű volt, amelyet az állam gazdálkodói szerepének visszaszorításával (a gazdálkodó szervezetek támogatásának megvonása), illetve kényszerű takarékossági intézkedések bevezetésével nem lehetett ellensúlyozni. A kormány 1992-ben és 1993-ban is pótköltségvetés benyújtására kényszerült.

Az 1994. évi költségvetés mozgásterét is alapvetően meghatározza a jövedelemtermelés szintje, továbbá, hogy a központi költségvetés, illetve az államháztartás hiányának finanszírozási igénye ne növekedjen. A költségvetés hiánya az 1993. évi szint közelében stabilizálódjon. A költségvetés növekvő forrásigényének megjelenése a pénzpiacon a külső pénzügyi egyensúly megengedhetetlen mértékű romlásával, illetőleg a kamatszínvonal megemelkedésén keresztül a vállalkozók forrásainak szűkülésével, az infláció gyorsulásával járna.

A deficit mérséklése, a költségvetés és az államháztartás kiadásainak radikális csökkentése a gazdasági visszaesés, illetőleg stagnálás esetén rendkívűl nehezen valósítható meg. Egyrészt nagy a nyomás, hogy a nagy elosztási rendszerek által nyújtott támogatások reálértéke ne csökkenjen, másrészt ezek működési zavarait meg kell előzni.

Az 1994. évi költségvetéspolitikai célok megvalósítása egyaránt jelenti a kiadásoknak a GDP változásához történő igazítását és az államot a törvények szerint jogosan megillető bevételek biztosítását.

A mozgásteret meghatározó főbb feltételek a következők:

Bruttó hazai termék (GDP) volumene 1-3 %-kal nő, a lakossági fogyasztás szinten maradása és a nemzetgazdasági beruházások 5-10 %-os növekedése mellett - a központi költségvetés bevételein belül - az életszínvonalhoz és a fogyasztáshoz kapcsolt bevételek szerepe erősödik a bérek és a fogyasztás függvényében.

A költségvetési bevételekénél nagyobb mértékben növekednek a költségvetés kiadásai. A fennálló determinációk, a nagy elosztási rendszerek működési zavarainak elhárítása, a kiemelten fejlesztendő területek forrásigényének biztosítása azt eredményezi, hogy ez a különbség az utóbbi években tartós tendenciaként jelentkezik.

A kiadási oldal nagymértékű determinációját csak szigorodó, de a működőképességet még biztosító, takarékoskodással lehet mérsékelni. A takarékossági kényszernek azonos módon kell, érintenie az intézményi rendszert és az önkormányzatok gazdálkodását is. Fejlesztésre csak nagyon szűk területen van mód.

A költségvetéspolitika a fejleszteni kívánt területek közé sorolja

- a felhalmozási kiadások,

- az agrárgazdaság,

- a felsőoktatás támogatásának növelését.

A gazdálkodó szervezetek támogatásának leépítési lehetőségei 1993-ban kimerültek. Foglalkoztatáspolitikai és egyéb ellátási megfontolásokból az agrárgazdaságon kívüli gazdálkodó szervezeteknél is szükséges a gazdálkodó szervezetek támogatásának kismértékű növelése.

Az állami költségvetés előirányozható hiányát a jövedelem-tulajdonosok várható bevételeivel, kiadásaival, megtakarításaival és a számításba vehető külsőforrás-bevonással összhangban lehet kialakítani. Mérséklődő reálkamatot biztosító monetáris politika mellett is számításba lehet venni a lakossági megtakarítások - csökkenő, de még mindig - jelentős volumenét, a már nem indulónak minősülő vállalkozások fizetőképességének kismértékű javulását.

Az 1994. évi gazdaságpolitika, a költségvetéspolitika mozgástere és a jövedelemosztozkodás alapján kialakított központi költségvetés belső szerkezetét és arányait a következők jellemzik:

A bruttó hazai termék (GDP) az 1993. évi várható értékhez képest 1994-ben 18,7 %-kal nő. A költségvetés bevételeinek és kiadásainak ugyanezen időszakra vonatkozó növekedési indexe 114,4 %, illetve 114,8 %. A bevételek és kiadások növekedési üteme elmarad a GDP növekedési ütemétől.

A központi költségvetés jövedelemcentralizációja mérséklődik. A bevételek GDP-hez viszonyított aránya az 1993. évi várható 28,1 %-ról 27,1 %-ra mérséklődik. Hasonlóképpen visszafogottabb a központi költségvetés költekezése is. A kiadások GDP-hez viszonyított aránya az ez évi várható 34,6 %-ról 33,5 %-ra csökken.

Alapvetően meghatározza költségvetéspolitika mozgásterét egyrészt, hogy az alig növekvő jövedelmekből a központi költségvetés csökkenő arányban részesedik - amit a GDP centralizáció csökkenése mutat -, másrészt jelentősen megnő az adósságszolgálati teher. Az adósságszolgálati kiadások növekedésének deficitre gyakorolt hatását jelzi, hogy a jelenleg alkalmazott mérlegrendszerhez képest a GFS rendszerben - ami a hiteltörlesztési és értépapír visszaváltási kötelezettségeket nem tartalmazza - a központi költségvetés hiánya csökken.

A költségvetés bevételi tételeinek belső arányait tekintve az elmúlt évek arányváltozási tendenciája figyelhető meg. A fogyasztáshoz kapcsolt adók és a lakossági befizetések adják a bevételek túlnyomó részét, a gazdálkodó szervezetek befizetései arányaikban csökkennek.

A költségvetés kiadási oldalán jelentősen nő az adósságszolgálati kiadások aránya, de növekvő arányú még a gazdálkodó szervezetek támogatása és a felhalmozási kiadások is. A gazdálkodó szervezetek, az intézmények, az önkormányzatok, az elkülönített állami pénzalapok támogatási aránya a kiadáson belül mérséklődik.

II. AZ 1994. ÉVI KÖZPONTI KÖLTSÉGVETÉS

1. A KÖLTSÉGVETÉS BEVÉTELEI

1.1 A gazdálkodó szervezetek befizetései

A gazdálkodó szervezetek befizetései 1994-ben abszolút összegben lényegileg az előző.évi szinten maradnak. Növekedés csak a társasági adóban valamint a vám és importbefizetésekben várható, a különleges helyzetek miatti befizetés, a játékadó és az ún. egyéb befizetések csökkennek, az állami vagyon utáni részesedés pedig - az állami vállalatok átalakulása miatt - megszűnik.

A társasági adó a költségvetés bevételeinek egyre kisebb hányadát - 1994-ben már mindössze 5,7%-át - teszi ki; ez az arány 1992-ben még 8 % volt, s az adó 1994-re valószínűsíthető növekedése csak azt teszi lehetővé, hogy a költségvetés bevételei között a társasági adó megőrizze az 1993. évi súlyát.

A társaságiadó-törvény 1994. évi változásai összességükben az adóterhek mérséklődését jelentik. A társasági adóban a fejlesztés- és beruházásösztönzés közvetett eszközeként szerepel az adókulcs 40 %-ról 38 %-ra csökkentése, amely 6-7 milliárd forint többletjövedelmet jelent a vállalkozásoknak, és a nyereséges cégek számára a fejlesztés forrásait bővíti. Az 1994-re javasolt módosítások között lényeges elemet képez a munkanélkülieknek a gazdasági vérkeringésébe való beilleszkedését segítő adóalap-csökkentő javaslat. Az, hogy az adóbevétel mégis növekszik, arra vezethető vissza, hogy az adótörvényben korábban már előre meghirdetett módon csökkennek az adókedvezmények; pl. a kizárólag magánszemélyekből álló vállalkozások adókedvezménye megszűnik, s kifutnak más kedvezmények is.

A különleges helyzetek miatti befizetés a bányajáradék és a koncessziós díj bevételeket tartalmazza. A bányászatról szóló 1993. évi XLVIII. törvény szerint a kőolaj és földgáz termelés után fizetendő járadék jelentősen csökken - a kőolajtermelés 20 %-a nem járadékköteles és a járadékkulcs 40 %-ról 34,4 %-ra csökken -, amit nem ellensúlyoz a járadékköteles termékek körének bővítésével beszedhető összeg. Figyelembe véve a törvény előírásait, a várhatóan befizetésre kerülő járadék összege 22-23 milliárd forint. Ezen összeg 20 %-át - a bányatörvény előírása alapján - elkülönített alapba kell helyezni ami a bányászattal összefüggő elmaradt tájrendezési feladatok finanszírozására használható fel. A bevételek között jelenleg csak a bányajáradék befizetés nettó bevétele, a 18 milliárd forint szerepel. Az infrastruktúra területén előirányzott koncessziós díjbevétel 6 milliárd forint.

A vámigazgatás 1992. évi változását követően 1993-ban életbe léphet az új alapokra helyezett vámtörvény és a vámtarifa törvény. Ezt követően 1994-től - a nemzetközi szervezetek felé vállalt kötelezettségekkel összefüggésben - a vámtarifák lebontása várható, különösen a közös piaci import vonatkozásában. A visegrádi megállapodás következtében az e területekről származó behozatal is kedvezőbb kondíciók mellett valósulhat meg. A vámtarifák módosításakor a környezetvédelmi, az energiaracionalizálási és egyes iparvédelmi szempontokat is figyelembe kell venni. Az 1994. évi költségvetésben prognosztizált vámbevételek alakulását jelentősen befolyásolja az eddig aláírt szabadkereskedelmi megállapodások gyakorlati megvalósulása, - az általános vámcsökkentési tendencia miatt - a GATT tárgyalások lezárásának megtörténte vagy hiánya,a hazai gazdaságélénkítő törekvések, illetve piacvédelmi lépések szorgalmazása. Mindezek alapján 1994-re vám- és importbefizetés címén 88 milliárd forint bevétel prognosztizálható.

Az állami költségvetés játékadóból származó bevétele nem nő, így 1994-re az ebből származó bevétel mintegy 4.000 millió forintra tehető.

1.2 Fogyasztáshoz kapcsolt adók

Az általános forgalmiadó-bevételi előirányzat döntően a törvénymódosítás eredményeként 1994-ben számottevően emelkedik, eléri a 340 milliárd forintot. E bevételi többlet túlnyomó része a lakosság vásárolt fogyasztását terheli. Az adóemelés a vásárolt fogyasztás 41-45 %-ára terjed ki, illetve az emelés átlagosan a vásárolt fogyasztás egészére vetítve 1,8 %-os mértéknövekedést jelenthet. Az általános forgalmi adót érintően a költségvetési törvényjavaslat az 1993. évben megvalósult intézkedéseknek - a kedvezményes kulcs 6 %-ról 10 %-ra történt emelésének, valamint a néhány egyéb termékbesorolás-változásnak - az 1994. évre áthúzódó hatásán kívül további változással, módosulással nem számol.

Az 1994. évi költségvetés fogyasztásiadó-bevételi előirányzata azzal kalkulál, hogy az adótétel-valorizálások mintegy 9 milliárd forintos bevétel-növekedéssel járhatnak. Számol az előirányzat továbbá azzal, hogy a jövedéki szabályozásról és ellenőrzésről, valamint a bérfőzési szeszadóról szóló törvény rendelkezéseinek megfeleően - az ellenőrzés hatékony érvényesülésével - jelentősebben csökken az adózás megkerülése és javul az adóbefizetési fegyelem is. A bevétel együttes összege 185 milliárd forint.

1.3 Lakosság befizetései

A személyi jövedelemadó-bevétel a költségvetés bevételein belül egyre jelentősebb helyet foglal el. A fogyasztáshoz kapcsolódó adók mellett mind a költségvetés, mind az államháztartás bevételeiben (a társadalombiztosítási járulék mellett) a legnagyobb arányt képviseli. Az adóreform 1988. évi bevezetése óta az államháztartás összbevételein belüli 6,9 %-os aránya fokozatosan növekedett, és 1994-ben már ennek kétszerese lesz.

A személyi jövedelemadózásban 1994-ben több olyan változásra kerül sor, amelyek növelik a költségvetés bevételeit is. Ilyennek tekintendő mindenek előtt a természetbeni juttatások adóztatásának rendszerszerű megváltoztatása, az adótáblában tervezett változások, a költségelszámolási szabályok további szigorítása és a minimumadó tervezett bevezetése (ez utóbbiak a társaságiadó-törvénnyel szinkronban kerülnek megvalósításra). Az alacsonyabb jövedelműek adóterhelése mérséklődik, ugyanakkor a magasabb jövedelműeknek nagyobb részt kell vállalniuk a közterhekből. Összességében az államháztartás személyi jövedelemadó-bevétele 1994-ben várhatóan 308,6 milliárd forint lesz, amelyből 228,0 milliárd forint a költségvetést, 58,6 milliárd forint az önkormányzatokat illeti, a 22 milliárd forint kamatadó a költségvetés adósságszolgálati bevételeit növeli.

Az illetékbevételi előirányzat kialakításánál többirányú tervezett intézkedés eredményeként jelentős bevételnövekedés prognosztizálható. Az illetéktörvény módosításával az 1993. évi várható 8,5 milliárd forintnyi bevétel kb. 22 milliárd forintra növekszik.

A mintegy 13,5 milliárd forintos növekmény összetevői: az útlevél illetékbevétel, illetve a bírósági eljárási illetékből az inflációs árnövekedés és a felső tételek emelése miatt növekedések, túlnyomó része pedig a vagyonszerzési illetékek (öröklés, ajándékozás, visszterhes vagyonszerzés) rendszerének változásából, a mentességek, kedvezmények körének szűkítéséből (illetékalapok bővítése) és az elvonási kulcsok jelentős mértékű emeléséből származik.

A vagyonszerzési illetékek bevételei jelenleg - a költségvetési törvényben meghatározott szabályok szerint - a megyei önkormányzatok, az illetékhivatalokat működtető (fenntartó) megyeszékhely városok, illetve a nem megyeszékhely megyei jogú városok között oszlanak meg. A központi költségvetés számára illetékbevétel címén az 1994-re előirányzott többletbevétel úgy realizálható, hogy az illetékhivatalok által 1994-től beszedett éves bevétel az önkormányzatok és a központi költségvetés között 50-50 % arányban megosztásra kerül.

1.4 Költségvetési szervektől várható befizetések

A költségvetési szervektől várható befizetések előirányzata 1994-ben 5,0 milliárd forint. Ebből 4,5 milliárd forint a központi költségvetési szerveknél, 0,5 milliárd forint az önkormányzati költségvetési szerveknél tervezhető. A befizetések jelentős hányada a kincstári vagyon értékesítéséből és más hasznosításából prognosztizálható. A Kincstári Vagyonkezelő Szervezet kezelésében lévő ingatlanvagyon hasznosítási bevételén (1,2 milliárd forint) túlmenően a központi költségvetési szervek feleslegessé vált, a Kormány által tételesen kijelölendő ingatlanok értékesítéséből 2,5 milliárd forint származhat. A központi szervek pénzmaradványának tervezett befizetése (800 millió forint) és a helyi önkormányzatok előző évi költségvetési tervezett visszatérülései (500 millió forint) az 1993. évi szinten marad.

1.5 Nemzetközi pénzügyi kapcsolatokból eredő bevételek

1994-re egyetlen külföldi országgal (kormánnyal) sem folynak tárgyalások kormányhitel-felvételről. Ennek egyrészt az az oka, hogy a Kormány közvetlenül a költségvetésből nem kíván külső forrásokkal fedezett fejlesztéseket finanszírozni, másrészt a külföldi kormányok sem mutatnak hajlandóságot ilyen jellegű finanszírozásra.

A gazdaságilag fejlett országok a nemzetközi pénzügyi szervezeteken keresztül - továbbra is több 10 milliárd forint értékű hitelt nyújtanak Magyarország számára. E hitelek a hazai bankrendszeren keresztül jutnak a belföldi felhasználókhoz. A központi költségvetésben e hitelek közül azok jelennek meg, amelynek közvetlen felvevője a Magyar Állam. A központi költségvetés a Világbanktól, az EBB-től és az EBRD-től felvételre kerülő hiteleket a kereskedelmi bankokon keresztül a belföldi kedvezményezettek felé haladéktalanul továbbadja. Hasonló "átfutó" tételként jelenik meg a központi költségvetésben a korábbi időszakban felvett és továbbadott világbanki hitelek belföldi jövedelemtulajdonosoktól származó törlesztése, e hiteltörlesztések részbeni forrását képezik a Világbank felé teljesített törlesztéseknek.

Az állami hitelfelvétel olyan programokra koncentrálódik, amelyeknél az állami szerepvállalás, az állami feladatok egyértelműek (pl: emberi erőforrás-fejlesztés, infrastrukturális beruházások).

A korábbi esztendőkben Magyarország által a fejlődő világnak, illetőleg a volt szocialista országoknak nyújtott kormányhiteleinek egy kis hányada 1994-ben (várhatóan) törlesztésre kerül. E hitelek visszafizetését nehezíti, hogy az adós országoknak általában instabil a gazdasági és így a fizetési helyzetük is. További problémaként jelentkezik az is, hogy a volt szocialista országokkal a hitelek transzferábilis rubelről dollárra történő átértékelése - megállapodás hiányában - még nem történt meg. Itt kivételt Oroszország és Németország képez.

1.6 Pénzintézetek nyereségadója és osztaléka

A pénzintézetek céltartalékképzés előtti eredménye 1994-ben 55 milliárd forintra becsülhető. Ennek összetevői: a nettó kamatbevételek - a hitelkonszolidációs kötvények kamata nélkül - az 1992-es szint körül maradnak (a kamatrés-csökkenést ellensúlyozza az állományok bővülése); a pénzintézeti jövedelmek és a pénzintézeti költségek az infláció mértékével emelkednek. A hitelkonszolidációs kötvények utáni kamatbevételek 12 milliárd forinttal növelik a pénzintézetek adózás előtti eredményét.

Az adózás előtti eredményt csökkenti a 35 milliárd forintos céltartalék képzési igény, amit az 1994-ben feltételezhető - az előző évekhez mérten már csökkenő - portfólió romlás magyaráz.

A 20 milliárd forint adóalapból közel 7-8 milliárd forint közötti eredményszemléletű adóbevétel várható a pénzintézetektől. Az 1993-as folyamatok alapján 2-3 milliárd forint adóvisszaigénylés várható a pénzintézetek részéről 1994-ben, ezért a költségvetésbe befizetendő pénzforgalmi szemléletű adó 5 milliárd forint körülire becsülhető.

A pénzintézetektől osztalékbevétellel nem lehet számolni, mert az feltételezhető, hogy az osztalékot a tulajdonosok visszaforgatják a pénzintézetekbe, a tőkéjük megerősítése végett.

Az MNB 10 milliárd forint eredményével lehet számolni, melyből 8 milliárd forint költségvetésbe való befizetés várható.

A költségvetési hitelek jelenlegi kamatfizetési rendje, a jegybanki alapkamat várható csökkenése és a refinanszírozási hitelállomány monetáris politikai okok miatti szűkítése következtében a Magyar Nemzeti Bank bevételei 1994-ben nem tudják a szükséges mértékben fedezni az ország külföldi tartozásaival kapcsolatos ráfordításokat. Ahhoz, hogy a jegybanki eredmény (nyereség) szintje ne akadályozza a nemzetközi pénzpiacokon történő sikeres működést, a külföldi tartozások kezeléséhez, illetve a monetáris politikai célok eléréséhez kapcsolódó többletkiadásokat a költségvetésnek meg kell térítenie. A térítés összege várhatóan 8-9 milliárd forint lesz. A térítés meghatározásának a módszere kialakítás alatt áll.

1.7 Államadóssággal összefüggő bevételek

A belföldi államadósággal összefüggő bevételek 1994. évi előirányzata 63,7 milliárd forint. Ez 2,3 milliárd forinttal több az 1993. évi várható bevételek összegénél. A bevétel mintegy 40 %-a (25 milliárd forint) az ÁFI Rt által befizetendő államkölcsön-törlesztésekből és kamatokból, az alapjuttatások járadékából, valamint a jamburgi gázszállítások árbevételéből tevődik össze.

 Az államháztartáson kívüli adósoktól reálisan beszedhető tartozások együttes összege 10 milliárd forint, ami több mint 5 milliárd forinttal marad el az adósokkal megkötött szerződések szerint ütemezhető összegektől. E csökkenés egyfelől a kormányzati döntéseken alapuló adósság-átütemezésekkel, másfelől pedig az adós vállalatok nehéz pénzügyi helyzetével függ össze. A felszámolás alatt álló adósok miatt 2,3 milliárd forinttal, az 1992-93-as években megkötött csődegyezségek, valamint a csőd előtt álló adósok befizetéseinek elmaradása miatt további mintegy 2 milliárd forinttal csökken a beszedhető tartozások összege.

A jamburgi gázszállítás tervezett árbevétele 14 milliárd forint. Az állami forgóalap napi állománya után járó kamatok összege - a finanszírozási igényekhez optimálisan igazodó forgóalapszint mellett - várhatóan csökken.

A lakossági megtakarításokkal összefüggő kamatjövedelmek után beszedett forrásadó-bevétel - a devizabetétek után fizetendő adókötelezettségekkel együtt - eléri a 22 milliárd forintot.

Az ÁVÜ és az ÁV Rt által befizetendő bevételek együttes összege 12 milliárd forint, amely az ÁVÜ és az ÁV Rt osztaléka, valamint a privatizációs bevételek költségvetést megillető hányadából tevődik össze. A befizetések részben helyettesítik az eddigi állami vagyon utáni részesedést, részben az állam - mint tulajdonos - a tulajdonában lévő vagyon után a többi tulajdonoshoz hasonlóan a jövedelemből részesedik.

2. A KÖLTSÉGVETÉS KIADÁSAI

2.1 A gazdálkodó szervezetek támogatása és a fogyasztói árkiegészítés

1994-ben közel 18%-kal több támogatásban részesülnek a gazdálkodó szervezetek, mint 1993-ban. A támogatások négy fő területre koncentrálódnak: az élelmiszergazdasági, a bányászati, a közlekedési és a biztosítási szférára. Jelentős pénzügyi forrással támogatja még az állam a gazdaság különböző szektoraiban foglalkoztatott megváltozott munkaképességű dolgozókat alkalmazó gazdálkodó szervezeteket.

A költségvetéspolitika egyik fő céljának megfelelően a támogatások jelentős része (73%) az agrárgazdaság területén jelenik meg, ami jelzi az ágazat - többcsatornás finanszírozási konstrukcióban megvalósuló - kiemelt kezelését. A rendelkezésre bocsátott forrásokkal elérni kívánt főbb célok :

- a termelésalakulás negatív tendenciáinak megállítása,

- az exportérdekeltség fenntartása,

- a szerkezet- és szervezetátalakítással egyidőben az agrárgazdaságban foglalkoztatottak munkahely-megtartási, munkához jutási esélyeinek javítása,

- az agrártermelés jövedelmi helyzetében megindult romlási folyamat megállítása, az érdekeltség stabilizálásának megkezdése.

Az agrárgazdaság működőképességét szolgáló források a következő címenként állnak rendelkezésre 1994. évben:

 

 1993

 1994

 Agrárpiaci támogatás/*

 9000

 5000

 Agrártermelési támogatás/*

 0

 10000

 Mg. és Élip. exporttámogatás

 25000

 23000

 Reorganizációs támogatás

 4000

 7500

 Egyéb agrárcélú támogatás

 1500

 2000

 Összesen

 39500

 47500

/* 1993-ban a két támogatási cím együtt szerepel

Továbbra is jelentős támogatást kap az átalakulóban lévő Magyar Államvasutak, a közszolgáltatói (alapellátási) feladatkörbe tartozó tevékenységének ellátásához.

A támogatások másik jelentős csoportja a fogyasztói támogatások köre. A fogyasztói árkiegészítés a továbbiakban is csupán a személyszállítás területére terjed ki. Az 1994. évi előirányzat 2,6 milliárd forintnyi emelését a tarifaváltozások miatti díjszint-növekedések indokolják, amelynek feltételezett mértéke 10-12%.

2.2 Felhalmozási kiadások

2.2.1 Kormányzati beruházások

A gazdaság élénkítése érdekében a felhalmozási kiadások, ezen belül mind a kormányzati beruházások, mind a magánerőből való lakásépítés támogatása növekednek. A felhalmozási kiadások 1994. évi előirányzata 37 %-kal haladja meg az 1993. évit.

A kormányzati beruházások 1994. évi előirányzata 46 milliárd forintot tesz ki. Ebből a következő főbb fejlesztések valósulnak meg:

Az egészségügy területén a közel 50 %-os növekedés a kórházrekonstrukciók folytatására, az évek óta beindított transzplantációs szívsebészeti, művese-programok folytatására, a mentőszolgálat járműparkjának további lényeges megújítására biztosít forrást.

Az oktatás területén folytatódik a felsőoktatási intézményhálózat rekonstrukciója, illetve bővítése.

A termelő infrastrukturális beruházásoknál a kiadások több mint 90 %-kal haladják meg az 1993. évit. Ezen a területen a költségvetés különösen a vasúthálózat fejlesztését támogatja. A légiközlekedés, a kombinált fuvarozás, a postahivatali hálózat, a vízgazdálkodás fejlesztéseinek és a Dunai rehabilitációnak a támogatása szintén a kiemelt feladatok között szerepel. A Lágymányosi Dunahíd építésének felgyorsításához 5,1 milliárd forint áll rendelkezésre.

A vasúthálózat fejlesztésére fordított összeg mintegy 70 %-át 20 olyan jelenleg folyó fejlesztés finanszírozására fordítják, amelyek folytatása alapvető nemzetgazdasági érdek. Jelentős feladat annak a két vonalnak a folyamatos átépítése, amely egyrészt az európai vasúthálózathoz való csatlakozást, másrészt pedig az ország tranzit-szerepének erősítését célozza.

A Volán Vállalatok autóbusz állományának rekonstrukcióját a költségvetés 1 milliárd forinttal támogatja.

A légiközlekedés fejlesztéseinél a repülőtéri fejlesztés mellett a költségvetés a külföldi hitelből és állami forrásból megvalósuló légiirányítás fejlesztését és a környezetvédelmi, zajvédelmi program folytatását támogatja.

A postai hálózat fejlesztéseinél részben állami forrásból folytatódik a postahivatalok, elsősorban a kulcsfontosságú pályaudvari postahivatalok rekonstrukciója. Új elemként lép be a "Világkiállítási" postahivatalok kiépítésének támogatása.

A regionális víziközmű-rendszerek fejlesztését támogatja a költségvetés, amelynek keretében a közegészségügyileg veszélyeztetett települések ivóvízellátásának javítására, a kiemelt vízminőség-védelmi területeken a szennyvízelvezetés- és tisztítás gyorsabb ütemű kiépítésére kerülhet sor. A vízkárelhárítás támogatása, a többcélú vízi létesítmények keretén belül az árvízmentesítés (folyam- és tószabályozás, belvíz- és vízfolyásrendezés), a védelmi szolgálat fenntartásának és fejlesztésének támogatása továbbra is jelentős.

1994-ben felgyorsul a dunai rehabilitációs program, melynek infrastrukturális kihatásai mellett jelentős környezet-helyreállító szerepe is van.

A védelem és közbiztonsági ágzatot szolgáló beruházási előirányzatok változatlanok, míg a nemzetközi áruforgalom és a turizmus növekedése miatt a közúti határátkelőhelyek bővítése jelentős költségvetési kiadásokat igényel.

2.2.2 A magánerőből való lakásépítés támogatása

A magánerőből való lakásépítés előirányzatainak kialakításánál abból indultunk ki, hogy a Kormány elhatározott intézkedéseinek következményeként 1994-ben megáll a lakásépítés csökkenése. Az intézkedések hatásaként feltehető, hogy a lakosság az eddiginél nagyobb összegeket fordít lakáskörülményeinek javítására. Ezt az új, a törlesztési támogatás helyébe lépő, ún. halasztott kamatfizetésű hitelezési rendszer tervezett bevezetése is támogatja, amennyiben növekedhet az új lakások építésére és vásárlására felvehető hitelek összege.

Az új rendszerű hitelezés keretében az állam kétféle kamattal kiszámolt törlesztőrészlet közötti különbözetet adja támogatásként. Az egyik a pénzintézet által felszámított kamatmérték, a másik kamatmérték a törlesztési idő első öt évében a pénzintézeti kamatlábnál 4, a második öt évben 3, a harmadik öt évben pedig 1 százalékponttal alacsonyabb. Az új támogatási forma 1994-ben várhatóan mintegy 1.000 millió forint költségvetési kiadást jelent.

A lakásépítés támogatási rendszerének jelentős változása volt az általános forgalmi adó visszaigénylésének korlátozása. Az ebből keletkező forrástöbblet lehetővé teszi, hogy a második és harmadik gyermek után igénybevehető szociálpolitikai kedvezmény 1994-ben ötven százalékkal növekedjen. Igy szociálpolitikai kedvezményre és járulékos költségeire az előirányzat összesen 13.200 millió forint.

Az 1989-ben bevezetett törlesztési támogatási rendszer 1994-nen 16.800 milló forintos kiadással jár, a pénzforgalmi áthúzódások egyenlegeként pedig 1.500 millió forinttal számolunk.

A magánerőből való lakásépítés összesen 32.500 millió forintos előirányzatának segítségével a megkezdett építkezések és a lakásértékesítések száma várhatóan megközelíti 30 ezret.

2.3 A központi költségvetés és a társadalombiztosítás kapcsolata

2.3.1 Garancia és hozzájárulás a társadalombiztosításhoz

A társadalombiztosításhoz adandó garancia és hozzájárulás 1994. évi előirányzata csak egyetlen jogcímet, a nem biztosítottak egészségügyi ellátásához történő hozzájárulást tartalmazza.

A nem biztosítottak egészségügyi ellátásához való átalányösszege 7 milliárd forint, az 1993. évinél 20,7 %-kal magasabb.

2.3.2 A társadalombiztosítás közreműködésével folyósított ellátások

A központi költségvetésben az egyik legdinamikusabban növekvő tételt a pénzbeli juttatások képezik a társadalombiztosítás fokozatos profiltisztítása révén. A biztosítási keretekbe már nem illeszthető ellátások mellett közgyógyellátási és más egészségügyi szolgáltatás igénybevételének költségei is állami kötelezettségvállalásként jelennek meg. Az átvett feladatok folyósítása a társadalombiztosítási kifizető helyeken, illetve igazgatóságokon történik.

A társadalombiztosítás közreműködésével folyósított ellátások legjelentősebb tétele a családi pótlék és várandóssági pótlék. Ennek 1994. évi javasolt előirányzata 106.9 milliárd forint, ebből 104 milliárd forint a családi pótlékra, 2.9 milliárd forint pedig a várandóssági pótlékra kalkulálható összeg.

Az egyéb juttatások és térítések 1994. évi előirányzata 29 milliárd forint 15,6 milliárd forinttal több mint az idei. Legnagyobb tételt a központi költségvetés által a társadalombiztosítás profiltisztítása keretében átvállalt feladatok képviselik.

Az 1992-ben már átvett feladatok közül a rokkantsági járadék növekedése döntő részben az ellátás egyre ismertebbé válásából, s így a növekvő igénylésekből származik. A megváltozott munkaképességűek keresetkiegészítésének előirányzata az átlagkeresetek növekedését veszi figyelembe. A legjelentősebb emelkedés a hadigondozotti ellátások esetében várható, amely a jogosulti kör szélesítéséből, továbbá a nyugdíjautomatizmus - a nyugdíjak évenkénti emelésével azonos mértékű emelés - biztosításából származik.

Idén kezdődött meg a terhesgondozási és közgyógyellátási feladatok központi költségvetés által történő átvétele, amely 1994-ben tovább folytatódik, s be is fejeződik. Így e célokra jövőre már 5.5 milliárd forint fordítható. 1994-ben új feladatként átkerül a központi költségvetés által finanszírozott körbe a gyermekgondozási segély is, amely 8,5 milliárd forintos többletet jelent a központi költségvetés számára.

Az 1992. évi, a magzati élet védelméről szóló LXXIX. törvény alapján a terhességmegszakítás költségeihez történő hozzájárulás 1994. évre javasolt összege 1,4 milliárd forint.

A politikai rehabilitáltak és más nyugdíjkiegészítések 1994. évi előirányzata 5,2 milliárd forint, melyből 4,2 milliárd forint a politikai rehabilitációval kapcsolatos nyugdíj-kiegészítésekre, 210 millió forint a kitüntetésekhez és címekhez kötött pótlékokra, 80 millió forint a tudományos fokozattal rendelkezők nyugdíj-kiegészítésére, 720 millió forint pedig a nemzeti gondozotti ellátásokra fordítható. Ebből a körből jelentősebb növekedés a nemzeti gondozási díjnál várható a nyugdíj-automatizmus érvényesítése miatt.

2.4 A központi költségvetési szervek támogatása

2.4.1 Központi költségvetési szervek

A költségvetési szervek támogatásának alakulását 1994-ben a korábbi évek gyakorlatánál is erőteljesebben határolják be a központi költségvetés korlátozott lehetőségei. Az intézményi körben a már megkezdett szervezet- és feladatstruktúra átalakítására készült program 1994. évi végrehajtásaként előtérbe kerülnek az intézmény- és feladatmegszüntetések és összevonások, a belső átszervezések, a feladatok szelektálása, a bevételek növelése, a létszámoknak a feladatokhoz igazodó csökkentése. Igy kikerülnek az államháztartás köréből az ott csak formálisan jelenlévő szervezetek, a piacosítható tevékenységek.

Az intézmény- és feladat felülvizsgálat mellett a központi költségvetési szervek támogatásánál - mivel az előbbi konstrukciós változtatások rövid távon számottevő eredményt nem hoznak - takarékossági intézkedések is indokoltak.

Bér- és dologi automatizmus tervezésére - az 1993. évhez hasonlóan - nincs lehetőség. Az intézményhálózat működési feltételeinek szintentartására - figyelemmel az árszínvonal alakulására is - csak a racionálisabb szervezeti és gazdálkodási tevékenység révén felszabaduló források nyújtanak fedezetet, illetőleg egyes, jelentős saját bevétellel is rendelkező területeken nyílik lehetőség.

Az 1994. évi költségvetési előirányzatban a központi költségvetési szervek támogatására 14,6 milliárd forinttal, az előző évinél 10,4%-kal növelt összeg áll rendelkezésre. A többlet jelentős része szerkezeti változással és az un. szintrehozással függ össze (9,5 milliárd forint). Itt olyan változásokról van szó, amelyek ez év során a tevékenységek finanszírozásának megváltozásából, újonnan induló feladatok, évközi intézkedések (pl. központi bérintézkedések) támogatási előirányzatának egész évre szóló kiegészítéséből adódnak. Ilyen pl. az OMFB hivatalának és felügyelete alá tartozó intézményeknek a Központi Műszaki Fejlesztési Alap helyett, költségvetésből való finanszírozása (kihatása közel 1 milliárd forint).

A Művelődési és Közoktatási Minisztériumnál a szintrehozások több, mint 5 milliárd forint többletköltséget eredményeztek. Ez részben a felsőoktatásban oktatók 1993. júliusában végrehajtandó bérrendezésének egész évre történő kiegészítését, másrészt főleg a hallgatólétszám ez évi növekedésével összefüggő juttatások és képzési költségek hatását tartalmazza.

Az 1993. évi pótköltségvetésben szereplő többletelőirányzatok áthúzódása szintén e körbe tartozik. Így pl. a kárpótlással összefüggő földkimérési és földhivatali feladatok 1,5 milliárd forint, a felsőoktatás és a kultúra területei működőképességének fenntartása közel 1 milliárd forint kihatással szerepel az 1994. évi költségvetésben.

Az intézmény- és feladatfelülvizsgálat címén történt támogatásmérséklés 7,5 milliárd forint. Ezen belül jelentős módosítás a Magyar Rádió és a Magyar Televízió támogatásának kiváltása (3,6 milliárd forint) az előfizetési díj emelésével.

A felsőoktatás intézményeinek belső szervezeti korszerűsítése 410 millió forint, az APEH, a Kincstári Vagyonkezelő szervezet, a Kárpótlási Hivatalok feladatainak csökkenéséből 1,3 milliárd forint, a vízügyi és árvízvédelmi intézmények vállalkozási tevékenységének leválasztása, egyes tevékenységek más forrásból való finanszírozása miatt 200 millió forint, a Magyar Geofizikai Szolgálat létrehozása következtében 224 millió forint, az Állami Népegészségügyi Szolgálat, a Külkereskedelmi Szolgálatok, a külképviseletek, a regionális átképző központok működésének racionalizálásával 400 millió forint támogatás szabadul fel.

Az 1994. évi költségvetési támogatásban szereplő fejlesztési lehetőség 12,3 milliárd forint. Ez utóbbinak 25 %-a a Művelődési és Közoktatási Minisztériumnál (döntően felsőoktatásban, a közoktatásban és a kultúrában) kerül felhasználásra. Jelentős, több mint 3 milliárd forint a bírák, ügyészek előmeneteli rendszere második ütemének szükséglete, a Hungária Televízió Alapítvány támogatása pedig 1 milliárd forint.

A ciklusváltás miatt a képviselői és frakcióalkalmazotti állomány létszámcseréjének, egyéb dologi kiadásának a többlete 700 millió forint, az állategészségüggyel összefüggő többletfeladatokra 400 millió forint, az agrárfelsőoktatásban a hallgatói létszámnövekedésre, illetve a tangazdaságok fejlesztésére 460 millió forint, a Népjóléti Minisztérium területén (Egészség a Nemzetért) 1,2 milliárd forint, a Környezetvédelmi és Területfejlesztési Minisztériumnál a működési hiányok mérséklésére 375 millió forint többlettámogatás áll rendelkezésre.

Az 1993. évi 140,9 milliárd forint eredeti támogatási előirányzatot és a fentiekben ismertetett változások kihatását együttesen tartalmazza a 155,5 milliárd forint összegű 1994. évi támogatási előirányzat.

2.4.2. Védelem és egyéb fegyveres testületek

A központi költségvetésből a honvédelmi célú működési támogatás összege meghaladja az 56 milliárd forintot. Ez kismértékű 5,6 %-os emelkedést jelez az 1993. évhez képest.

Elmozdulás következik be a hadsereget alkotó egyes állománycsoportok arányaiban. Az 1993. évi tervhez képest csökkenés figyelhető meg a tiszti, tartalékos és szerződéses legénységi állományúaknál, valamint a közalkalmazottak létszámánál. Ezzel szemben jelentős mértékben (16%-kal) növekszik a tiszthelyettesi állomány. Mindez úgy valósul meg, hogy az összlétszám több mint 2200 fővel csökken.

A tárca költségvetése 1 milliárd forint kiadással számol arra az esetre, ha a honvédelmi törvényt az Országgyűlés még 1993-ban elfogadná. Ebből kell megtéríteni többek között a hadkötelesek megjelenési kötelezettség miatt kiesett átlagkeresetét, a bevonulási segélyt, valamint a tartalékos állományú személyek új, megemelt összegű illetményét.

A volt Szovjetunió Magyar Köztársasággal szemben fennálló tartozásának részben haditechnikai eszközökkel történő csökkentésével kapcsolatosan kötött megállapodás értelmében 800 millió dollárnak megfelelő értékű haditechnika kerül a honvédség tulajdonába. Jelentős összeget igényel ennek a technikának a fogadása, rendszerbe állítása is. Az ezzel kapcsolatos beruházási feladatok többsége az 1994-es költségvetést terheli.

A kormányzati beruházásokra a tavalyival azonos összeg áll rendelkezésre, melyből, - ha lassú ütemben is - de tovább folytatódik a Magyar Honvédség Központi Katonai Kórház megkezdett beruházási programja.

Összességében elmondható, hogy a tárca rendelkezésére álló kiadási előirányzat döntő többségét (közel 90 %-át) a folyó kiadásaira kell fordítania. Így a fennmaradó közel 10 % nyújt fedezetet a különböző felhalmozási kiadásokra. Ez a műszakilag indokoltnál és a gazdaságilag szükségesnél jelentősen kisebb arányt jelent.

A Belügyminisztérium fejezet 1994. évi támogatása 67 milliárd forint. Az előző évihez viszonyított többlet fő jogcímei a következők:

 A HM-nél már ez évben végrehajtott rendfokozati illetmény emelésre a Belügyminisztérium rendészeti szerveinél (Rendőrség, Határőrség, Tűzoltóság, Polgári Védelem, Rendőrtiszti Főiskola) 1994-ben kerül sor. Ez 2.927,6 millió forint béralap és 1.288,2 millió forint társadalombiztosítási járulék kiemelt előirányzat emelést jelent.

 A TÁKISZ-oknál jelentkező jelentős bérfeszültségek csökkentésére megtett címen belüli intézkedések 1994. évi áthúzódó hatásaként 225,3 millió forint béralap és 99,2 millió forint társadalombiztosítási járulék emelés jelentkezik.

 A Köztársasági Megbízotti Hivatalok és a TÁKISZ-ok nagy része önkormányzati tulajdonú épületekben üzemelnek. Az általuk elfoglalt terület arányában felújítási hozzájárulást kell fizetniük. E címen a felújítási előirányzatok 163,9 millió forinttal emelkednek /KMB hivatalok 68,9 millió forint, TÁKISZ-ok 95,0 millió forint./

2.5 A helyi önkormányzatok támogatása

Az állami hozzájárulások és támogatások együttes előirányzata 281,5 milliárd forint, 14 milliárd forinttal nagyobb az 1993. évi várható teljesítéshez képest.

A támogatások összege az önkormányzatoknál is ugyanazon feltételekre épül, mint az államháztartás egészében. Vagyis nincs mód itt sem automatizmusokkal számolni a dologi illetve a bérelőirányzatoknál. Lényegében arra nyílik lehetőség, hogy az 1993. évi előirányzat a törvényekben elhatározott legfontosabb kötelezettségek miatt növekedjék.

A 14 milliárd forint összegű emelkedés a következő tételekből alakul ki:

milliárd forint

 a lakosság közműfejlesztési terheihez történő hozzájárulás növelése (az előirányzat tartásához szükség van a kedvezményezett kör szűkítésére)

 1,0

 a munkanélküliek jövedelempótló támogatásának növekedése, az ellátandók számának bővülése és az öregségi nyugdíjminimum összegének növekedéséhez kötődő támogatás alapösszegének emelkedése miatt. A számottevő támogatás-növekedés ellenére sem tartható a szociális törvényben előírt ellátás, ezért a törvény módosítani szükséges 

 5,3

 a gyermeknevelés támogatásának növekedése, itt is az ellátandók számának bővülése és az öregségi nyugdíjminimum növekedéséből adódóan a támogatás alapösszegének emelkedése miatt

 0,4

 a szociális törvényből fakadó intézményi struktúrára történő átállás miatt

 0,3

 címzett és céltámogatás előirányzatának növekedése

 4,3

 az 1993. évi bérpolitikai intézkedés 1994. évi áthúzódó hatása miatti növekedés

 3,8

 egyéb (fűtőolajjeggyel összefüggő önkormányzati feladatokra, színházak támogatására, felső tagozatos tanárok kötelező óraszámcsökkentése miatti támogatás szintrehozására, a normatív hozzájárulások alapjául szolgáló ellátotti kör bővülése, illetve a "drágább" ellátásokhoz történő átcsoportosulása, valamint a hajléktalanok átmeneti szállásai támogatásának a Népjóléti Minisztérium fejezettől történő átvétele miatt )

 1,4

 a településüzemeltetéshez kapcsolódó normatív hozzájárulás csökken a személyi jövedelemadó növekedés, valamint az előzőekben felsorolt támogatásnövekedések összehangolása eredményeként

 -2,5

A címzett- és céltámogatások 33 milliárd forint előirányzata lehetőséget ad az 1993-ban folyamatban lévő címzett- és céltámogatások 1994. évi ütemére, az 1993-ban induló új címzett támogatások 1994. évi ütemére, az 1993-ban fedezet hiánya miatt ki nem elégített, de alanyi jogon járó céltámogatások 1993. évre tervezett ütemére (igérvényes kör), továbbá az 1993. évben céltámogatással megkezdett beruházások 1994. évi támogatási ütemére. Az előirányzat 4 milliárd forintot biztosít új támogatásokra, ezen belül első helyen a községi ivóvízellátás céltámogatására, erőteljesen szűkített körben más priorizált céltámogatásokra, valamint címzett támogatásokra. Nincs meg a pénzügyi fejezet az 1993. évi igérvényes céltámogatások 1994. évi támogatási ütemének a finanszírozására (14-15 milliárd forint). Ez áthúzódik az 1995. évre. A további évek tervezett céltámogatási üteme a tervezett igénybevétel évét követő évben használható fel.

Az önkormányzatok - központi tervező szervek által prognosztizált - összes forráslehetősége 586,3 milliárd forint (az előző évi maradvány nélkül), ez 63 milliárd forinttal haladhatja meg az 1993. évi parlamenti előirányzatot és 28,9 milliárd forinttal az 1993. évi várható teljesítést.

Az összes bevételből 17,7 %-ot a saját folyó bevételek, 10,2 %-ot az átengedett bevételek, 5,4 %-ot a felhalmozási és tőkejellegű bevételek, 47,1 %-ot az állami hozzájárulások és támogatások, 15,4 %-ot a társadalombiztosítástól átvett pénzeszközök, 2,1 %-ot a hitelbevételek és 2,1 %-ot az egyéb átvett pénzeszközök és visszatérülések képviselnek.

A helyi adók szerepe tovább nő, az ebből származó bevétel az 1994. évben már elérheti a 25 milliárd forintot. Erre ösztönöz a központi költségvetés korlátozott teherviselő képessége is.

A lakosság tehetősebb rétegének terhelése érdekében változik az önkormányzati illetékhivatalok által beszedett illetékek szabályozása. A vagyonátruházással kapcsolatos illeték mértéke - a Kormány javaslata szerint - megemelkedik. A módosítás következtében a mintegy 10 milliárd forint bevétel duplájára nő. A központi költségvetés egyensúlyának javítása érdekében e bevétel 50-50 %-ban megosztásra kerül az önkormányzatok és a központi költségvetés között. Ezáltal az önkormányzatok ugyanakkora bevételhez jutnak, mintha a szabályozás változatlan maradna. Az önkormányzatokat megillető illetékbevételnek a megyeszékhely, a megyei városi, illetve a megyei önkormányzatok közötti elosztási rendszere azonos lesz az 1993. évben bevezetettel.

Az átengedett bevételek döntő hányadát a személyi jövedelemadó-részesedés teszi ki. A szabályozás változatlansága azt jelenti, hogy 1994-ben is az önkormányzatok területén kimutatott (1992. évi) SZJA 30 %-a marad helyben. Ezáltal az előirányzat közel 10 milliárd forinttal, csaknem 20 %-kal emelkedik. A növekedéssel arányosan változik a kiegészítés mértéke, miközben a költségvetés terhelése változatlan marad.

A helyi önkormányzatoknál érvényesülő forrásszabályozás azt jelenti, hogy a központi támogatásokból és hozzájárulásokból és a további saját, átengedett bevételekből és átvett pénzekből fakadó összes bevétel az önkormányzat döntése szerint kerül felhasználásra. A központi számítások szerint az összes forráslehetőségből mintegy 71 % a működési kiadásokra (44 % bérre, bérjellegű kiadásokra, valamint társadalombiztosítási járulékra), 18 % a felhalmozási és tőkejellegű kiadásokra, 6 % a lakosság szociális támogatására és 5 % egyéb kiadásokra (hitelvisszafizetésre, kamatra, tartalékokra stb.) jut.

A helyi önkormányzatok gazdálkodásában megoldandó egyik súlyponti feladat, hogy rendelkezésre álljon a közalkalmazottak jogállásáról szóló törvény illetményrendszerében meghatározott alapilletmények munkavállalók részére való kifizetéséhez szükséges fedezet. A központi költségvetésbe ugyanis a teljes költségkihatás finanszírozásához elegendő előirányzat nem illeszthető be. Éppen ezért - mindenekelőtt - a törvény életbelépésének időpontját el kell halasztani 1995. január 1-jére azzal, hogy a pótlékok vetítési alapja változatlan maradjon. Ugyanakkor segítséget kell ahhoz nyújtani, hogy az önkormányzatok gondoskodni tudjanak szükséges forrásokról.

Erre két megoldás alakul ki az ösztönzés elemét is beleértve. Lényege: azon önkormányzatoknak, amelyek saját forrásból biztosítják az előmeneteli rendszer alkalmazásához szükséges összeget, a központi költségvetés 1996-tól kezdődően 2-5 év alatt azt kamattal együtt megtéríti. Azon önkormányzatoknál viszont, amelyek a béremelésre csak hitelből képesek, az állami garancia csak a tőkevisszafizetésre vonatkoznék, a kamatokat az önkormányzatoknak kellene viselniük. A bevezetendő konstrukció részleteit, szabályozási feltételeit az érdekképviseleti szervekkel kell - még a közalkalmazottak jogállásáról szóló törvény módosítása előtt - kidolgozni és egyeztetni.

A helyi önkormányzatok költségvetése - egy összegben - tartalmazza a folyó év május 1-jei hatályú bérpolitikai intézkedés éves szintű költségvetési támogatási fedezetét (társadalombiztosítási járulékkal 9.150 millió forintot), ami fontos hozzájárulás az illetmények emeléséhez, a törvényben meghatározott bérek eléréséhez legalább a kritikus területeken. Emellett a központi költségvetés általános tartalékában - a központi költségvetési intézményrendszer szükségleteire is figyelemmel - további forrás áll rendelkezésre az említett garancia fedezetére.

2.6 Az elkülönített állami pénzalapok

Az államháztartási törvény előírásainak megfelelően 1993-tól valamennyi elkülönített állami pénzalap törvényi szinten szabályozott.

A törvényi előírásoknak megfelelően - ha eltérő mértékben is - valamennyi alap saját bevétellel is rendelkezik. A legjelentősebb saját bevétellel rendelkező alap a Szolidaritási Alap, de jelentős bevételt mondhat magáénak az Útalap, a Szakképzési Alap, a Vízügyi Alap, s a Környezetvédelmi Alap is. E bevételek jellegük szerint eltérnek egymástól. Dominánsak a bérekhez, foglalkoztatáshoz kapcsolódó adójellegű befizetési kötelezettségek (szolidaritási járulék, szakképzési hozzájárulás, rehabilitációs hozzájárulás), de emellett a tulajdonra kivetett adók (gépjárműadó), a belföldi áruk és szolgáltatások adói (idegenforgalmi adó), a különböző járulékok (földvédelmi, erdőfenntartási, kulturális stb.), s nem utolsó sorban a termékadók (üzemanyagok árába beépített Útalaphoz, Környezetvédelmi Alaphoz való hozzájárulás).

Az alapok egy része csak saját bevételeiből gazdálkodik. A korábbi esztendők bevételi struktúrája 1994-ben megváltozik. A vállalkozások élénkítése érdekében a jövő évtől megszűnik a Központi Műszaki Fejlesztési Alapba történő befizetési kötelezettség. Ez nem jelenti az Alap megszűnését. Az Alapnak elsődlegesen az állami műszaki fejlesztési célokat kell szolgálnia, s az ehhez szükséges pénzeszközöket elsődlegesen a központi költségvetésből kell biztosítani.

1994-től új alapként jelenik meg a Bérgarancia Alap. Az Alap létrehozásával - a felszámolás alatt álló azon cégek esetében, ahol a felszámoló nem tud bért fizetni - a munkavállalók részére minimumjövedelem biztosítható. Az Alap bevétele két forrásból biztosítható: a munkáltatók kötelező jellegű befizetéséből és a központi költségvetés támogatásából.

A központi költségvetés 1994-ben 47,1 milliárd forintot fordít az elkülönített állami pénzalapok támogatására. Alaponként vizsgálva a Szolidaritási Alap támogatása a legjelentősebb. A központi költségvetés szerepvállalására - a jövő évi munkanélküli létszámot figyelembe véve - továbbra is szükség van. Az összességében 29 milliárd forintot meghaladó költségvetési támogatás tartalmazza a költségvetési intézmények helyett átvállalt munkáltatói járulékot is.

A korábbi esztendőkben a Központi Műszaki Fejlesztési Alap egyes elkülönített állami pénzalapoknak a gazdálkodók által befizetett hozzájárulásokból (pl.: Felzárkózás az európai felsőoktatáshoz Alapnak) pénzeszközöket adott át. A szabályozás változásával ez az alapok közötti pénzeszközátadás megszűnik, s költségvetési támogatás lép a helyébe.

Egyes alapok bevételeit - részben vagy egészben - a privatizációs bevétel biztosítja. A 28,3 milliárd forintot kitevő privatizációs bevétel a következő alapok pénzforrásainál jelentkezik: a Foglalkoztatási, a Mezőgazdasági Fejlesztési, a Területfejlesztési, a Kisvállalkozói Garancia, a Gépjármű Felelősségbiztosítási, Kárrendezési Alap.

A foglalkoztatáspolitika aktív eszközeinek alkalmazása, a munkaerőnek a változó körülményekhez való alkalmazkodása továbbra is kiemelt feladatnak tekintendő. E feladat nem korlátozódhat csak a Foglalkoztatási Alapra és a foglalkoztatási törvényben rögzítettekre. Egyéb eszközökkel, lehetőségekkel is ki kell egészülnie. A munkahelyteremtést, a foglalkoztatási és területfejlesztési gondok enyhítését hivatott szolgálni a Területfejlesztési Alap. Az 1994. évi növekvő feladatok ellátásához az Alap egyéb pénzforrásait kereskedelmi banki hitellel egészíti ki.

Ugyancsak a munkahelyteremtés, a foglalkoztatás gondjait enyhíthetik az Útalapból finanszírozott infrastrukturális beruházások is.

Az elkülönített állami pénzalapok a gazdálkodó szervezeteknek nyújtott támogatásokon keresztül a gazdaság élénkítéséhez is hozzájárulnak. Másik jelentős kört a kulturális, a szociálpolitikai, az oktatási, a tudományos kutatási feladatok finanszírozásához való hozzájárulás képezi.

2.7 A nemzetközi pénzügyi kapcsolatokból eredő kiadások

A korábbi államközi szerződéseken alapuló kormányközi hitelegyezmények 1993-ban lejárnak, 1994-ben nem kerül sor kormányhitel-nyújtásra.

Az 1992. évi LXXX. törvény előírásai szerint a Magyar Nemzeti Bank mérlegében szereplő 1991. december 31-ei, az államközi megállapodásokon alapuló szállítások és nem kereskedelmi elszámolások egyenlegét a Magyar Állam átvállalta. A volt szocialista államok többsége a Magyar Köztársaságnak tartozik, ez alól kivételt a volt NDK képez. A német-magyar kormányközi megállapodások alapján 1994-1995. során e magyar tartozás kiegyenlítésre kerül.

A Magyar Állam a nemzetközi gazdasági életben egyre fokozottabban vesz részt. A gazdaság-diplomáciai tevékenység fokozódása egyúttal azt is jelenti, hogy a különböző nemzetközi szervezetek felé fizetési kötelezettségek jelentkeznek.

2.8 A költségvetés garanciavállalásai

Az éves költségvetési törvényekben kapott felhatalmazás alapján a Kormány által 1991-1993-ban elvállalt eseti, egyedi kezességvállalások, valamint az 1991. előtt vállalt, még élő kezességvállalások együttes összege 98 milliárd forint. Ezek 1994. évi üteme 20,5 milliárd forint, 42 milliárd forint pedig a következő években válik esedékessé.

Az 1994. évi kötelezettségekből 5,4 milliárd forint az agrárágazatnak a kukoricatermesztés 1993. évi költségét finanszírozó hiteléért vállalt garancia. A kereskedelmi bankok ún. "örökölt" kétes kinnlévőségeihez kapcsolódó garancia még igénybe nem vett összege 8,1 milliárd forint. A további összegek a Suzuki Rt, a RÁBA MVG Rt, a MÁV, a gyógyszeripar és az IKARUS Rt hiteleiért vállalt garancia 1994-ben aktuális ütemei.

A közismerten nehéz gazdasági körülmények között nem várható, hogy 1994-ben mérséklődne a költségvetési garancia iránti igény. Ahhoz, hogy a Kormánynak még legyen valami mozgástere, a kezességvállalások felső határát 1994-ben - az 1993. évivel azonosan - a költségvetés kiadási főösszegének 3 %-ában célszerű meghatározni.

A kezességvállalásokból adódó kötelezettségekre a költségvetésben 12 milliárd forint került elkülönítésre; ez a már elvállalt garanciák 1994. évi üteméhez viszonyítva minimális szükségletnek tekinthető. Számolni kell azzal is, hogy a korábban jogszabály alapján elvállalt garanciák (takarékbetétek, állami garancia mellett kibocsátott kötvények) miatt esetleg szükséges, előre egyáltalán nem látható kifizetések szintén ezt az előirányzatot terhelik.

2.9 Az adósságszolgálattal kapcsolatos kötelezettségek

Az 1994-ben az adósságszolgálattal kapcsolatos összes törlesztési és kamatfizetési terhek együttvéve kiugró mértékben (95,5 milliárd forinttal) emelkednek. Ez annak a következménye, hogy az 1991-93. években erőteljesen megnőtt költségvetési hiány és más állami feladatok forrásigénye gyorsan emelte a kamatozó belföldi államadósság nagyságát. Továbbá a hiány nagyobb részét fedezték, illetőleg fedezik a piaci kamatozású állami értékpapír-kibocsátások. A központi költségvetés kamatozó adóssága a számítások szerint 1993 végén megközelíti az 1.750 milliárd forintot, ami kétszerese az 1990. év véginek.

Az összes teherből az 1994-ben szerződés szerint esedékessé váló közép- és hosszúlejáratú hiteltörlesztések és értékpapír-visszavásárlások összege 69,2 milliárd forint, az 1993. évinél 45,4 milliárd forinttal nagyobb (csaknem háromszorosa). Az adott pénzpiaci helyzetben, amelyet jelentősen befolyásolt a gyors árnövekedés által kiváltott magas kamatszínvonal, 1991-92-ben a hiányfinanszírozó államkötvények zömét csak 2-3 éves lejárattal lehetett kibocsátani. Ezek visszavásárlása 1994-ben megindul, összege lényegileg azonos (45 milliárd forint) a teljes törlesztési és értékpapír-visszavásárlási kiadás növekményével. Indokoltnak látszik a lejáró hiteleket és értékpapírokat újabb kibocsátásokkal fedezni. Ezek nem növelik az államadósságot.

A költségvetés folyó bevételei terhére fedezendő kamat, jutalék- és járulékos költségek miatti kiadások összege 220 milliárd forint, az 1993. évinél 50 milliárd forinttal (29,5 %-kal) nagyobbak.

A kiadásokból 62 milliárd forintra (26 %) rúg a Magyar Nemzeti Bank által nyújtott hitelek kamata. Ez 3,1 milliárd forinttal marad el az 1993. évitől, új folyósítás híján a törlesztések és a csökkenő kamatszint miatt. (Egyes MNB-vel szembeni adósságelemek, a pénzintézeti alaptőke-juttatásra 1986-ban felvett és a volt vállalati forgóalap-rendezési hitelek 1993 végéig teljes egészükben visszafizetésre kerülnek.)

A kiadások legnagyobb hányadát (96,9 milliárd forint, 44 %) teszi ki a különböző jogcímeken - hiányfinanszírozás, MNB volt rubelkövetelései átvállalásának fedezete, hitelkonszolidáció, felsőoktatás (világkiállítás) - történt kötvénykibocsátások kamat-, jutalék- és járulékköltség terhei. Ebből 54 milliárd forint jut a központi költségvetés hiányát fedező kötvényekre. Itt az 1993. évihez viszonyított növekmény 9 milliárd forint, az állományemelkedés következménye. A további kibocsátási jogcímek terhei 1994-ben első ízben jelentkeznek.

A kincstárjegyek kamata 31 milliárd forint, az 1993. évinél 1 milliárd forinttal több.

A lakásfinanszírozási kamatterhek (kincstári és lakásfedezeti államkötvények, megmaradt kedvezményes kamatozású hitelek kamatkiegészítése, forgóeszközhitelek kamattámogatása) 20,9 milliárd forintot, az összes teher 9,5 %-át alkotják. (Ezen belül a társadalombiztosítás tulajdonában lévő lakésfedzeti államkötvények 1994-ben esedékes kamata kb.1,9 milliárd forint.)

2.10 A költségvetés tartalékai és rendkívüli kiadásai

2.10.1 Az általános és céltartalékok

A központi költségvetés a kötelezően előírt 1 %-os mértéket lényegesen meghaladó tartalékkal rendelkezik. Ez fedezetet nyújt a lakossági többletterhek 1994. évi rászorultsági alapú ellentételezésére. A közalkalmazotti törvény előmeneteli rendszerének 1994. évi végrehajtásáról - a javasolt törvénymódosítással összhangban - külön jogszabály rendelkezik. Az önkormányzati szférát illetően a Kormány javaslatot készít a költségvetést kimélő finanszírozási konstrukcióra, amelyet az érdekszövetségekkel egyeztet. Ennek keretében konkretizálódik a finanszírozási konstrukció tartalma, a költségvetési garanciavállalás lényege és a konstrukció jogi szabályozása. A garanciavállalás fedezete ugyancsak e tartalék.

Az 1993. évi költségvetésben bérpolitikai intézkedésként előirányzott 10 milliárd forint a költségvetési javaslatban felosztásra került. (Az 1994. évi előirányzatok azt éves szintre kiegészítve tartalmazzák.) A központi költségvetési intézmények használnak fel 1,7 milliárd forintot, és központi finanszírozásra visszatartásra kerül a helyi önkormányzati költségvetési szervek után számított, 0,3 milliárd forintot kitevő munkaadói járulék összege. Az önkormányzati költségvetési intézményeknél végrehajtott ez évi bérpolitikai intézkedés központi költségvetési támogatási fedezete 5,3 milliárd forint. Az Egészségbiztosítási Alapból finanszírozott területeken 2,7 milliárd forintot használnak fel, melynek 1994. évi teljes évi előirányzatát az Egészségbiztosítási Alap finanszírozza.

2.10.2 Kormányzati rendkívüli kiadások

A kormányzati rendkívüli kiadások előirányzata 9,2 milliárd forint.

Ebből a kárpótlásra megtervezett összeg 4 milliárd forint, az idei, várhatóan a kereten belüli igénybevételre is tekintettel 100 millió forint növekményt tartalmaz.

Az egyházi ingatlanok visszaadásával összefüggő kiadások 4 milliárd forintra becsült összege a már eddigi kötelezettségvállalások 1994-ben esedékes kifizetésein túlmenően újabb vagyonrészek bevonását is lehetővé teszi a kárpótlási folyamatba.

A büntetőeljárásról szóló törvény alapján megállapított kártalanítások költségvetési fedezete 1994-ben az ideivel megegyezően 100 millió forint.

Az 1994. évi országgyűlésiképviselő-választással kapcsolatos kiadások az előzetes kalkulációk szerint 0,8 milliárd forintra méretezhetők. Ezek az előirányzatok részletes szakmai és pénzügyi megalapozása megkezdődött. Külön kell vizsgálni - a törvényeknek megfelelően - az államigazgatás magasabb vezető tisztségviselőit érintő változások fedezetét. Az országgyűlési képviselők végkielégítési összegét az Országgyűlés fejezet tartalmazza.

Az Európai Biztonsági és Együttműkődési Értekezlet megrendezési költségeiből a költségvetési támogatási igény 300 millió forintot tesz ki. A szokásos eljárásnak megfelelően a résztvevő államok befizetéséből a rendezvény teljes költsége döntő részének visszatérülése várható.

A NEMZETGAZDASÁG FEJLŐDÉSÉT LEÍRÓ FŐBB MUTATÓK

növekedési ütemek, összehasonlító áron

 M e g n e v e z é s

 1991

 1992

 1993

 1994

 Bruttó termelés

 -14

 -8 - -6

 -3 - 0

 1 - 3

 ebből: ipari ágazatok

 -21

 kb. -10

 -1 - 1

 1 - 3

   élelmiszergazdaság

 -12

 kb. -17

 -1 - 1

 1 - 2

   építőipar

 -17

 0 - 2

 2 - 3

 kb. 4

 Bruttó hazai termék (GDP)

 -11,9

 -6 - -4

 -3 - 0

 1 - 3

 GDP belföldi felhasználása

 -9,6

 -8 - -6

 -1 - 1

 1 - 3

 Végső fogyasztás

 -5,3

 -4 - -2

 -2 - 0

 kb. 0

 ebből: lakossági fogyasztás

 -5,8

 -3 - -2

 -2 - 0

 kb. 0

   közösségi fogyasztás

 -2,7

 kb. -4

 -2 - 0

 -2 - 0

 Nemzetgazdasági beruházások

 -11,2

 -9 - -6

 -5 - 5

 5 - 10

 Bruttó felhalmozás

 -22,3

 kb. -20

 0 - 7

 6 - 11

 Közvetlen külkereskedelmi forgalom 1991. évi szerkezetben: *

 

 

 

 

 Kivitel összesen

 -5

 kb. 1

 -10 - -2

 3 - 6

 Behozatal összesen

 5

 kb. -7

 -3 - 3

 3 - 6

* Az 1991. évi szerkezet nemzetgazdasági mérleg-szemléletet jelent (azaz nem tartalmazza az operatív lízinget s a javításra kivitt és behozott árukat). Az 1988-89 évi adatok viszont 1990. évi szerkezetűek (a fentieken kívül nem tartalmazzák a bérmunka-anyagot, a pénzügyi lízinget és a tárgyi apport forgalmát). Az adatok az 1991-ben a vámstatisztikából kimaradt kb. 300 M$ értékű energiaimporttal korrigáltak.

A MONETÁRIS FOLYAMATOKAT JELLEMZŐ FŐBB MUTATÓK

időszak végi állományok változása %-ban

  M e g n e v e z é s 1991 1992 1993 1994

 Pénzállomány 28,7 27,4 22 - 26 18 - 22

Értékpapírok 99,1 30,6 2 - 4 -2 - 2

Belföldi hitelállomány 7,4 11,2  9 - 11 12 - 14

 Ebből:

 konszolidált költségvetés nettó hitelei 16,7 22,0 14 14 - 16

 vállalkozói szektor hitelei 20,1  1,0 10 - 12 12 - 14

 lakossági hitelek -37,7  1,0  4 - 6  8 - 10

Pénzállomány forgási sebessége (GDP/M2)  2,0  1,84 1,77 1,75

Belföldi hitelállomány aránya a GDP-hez 80,1 75,0 68,4 65,0

AZ ÁR- ÉS JÖVEDELMI FOLYAMATOKAT JELLEMZŐ FŐBB MUTATÓK

folyó áron, milliárd forintban

 M e g n e v e z é s

 1991

 1992

 1993

 1994

 Belföldi termelői árindex (%)

 128 - 129 

 115 - 116

 113 - 115

 112 - 114

 Fogyasztói árindex (%)

  135

  123

 120 - 122

 116 - 120

 Külkereskedelmi árindex (%)

 

 

 

 

  Kivitel (forint alapon)

  130

 108 - 109

 111 - 114

 110 - 113

  Behozatal (forint alapon)

  145

 109 - 110

 112 - 115

 111 - 114

 G D P

 2308

 2700 - 2800

 3270 - 3370

 3880 - 4000

  Ártámogatások

 89

 78

 90

 93

  Termékadók

 358

 432

 553 - 558

 640 - 645

 Hozzáadottérték (alapáron)

 2039

 2346 - 2446

 2807 - 2902

 3330 - 3448

  e: gazdálkodó szervezetek

 1320

 1510 - 1580

 1750 - 1820

 2045 - 2130

 Bruttó munkajövedelem

 1207

 1415 - 1475

 1660 - 1720

 1970 - 2040

  e: gazdálkodó szervezetek

 673

 780 - 840

 885 - 945

 1005 - 1075

 Termelési támogatások

 56

 53

 53

 58

 Termelési elvonások

 462

 560 - 580

 645 - 665

 720 - 750

  e: TB járulék

 371

 440 - 455

 490 - 505

 545 - 570

  Munkaadói járulék

 6

 40 - 43

 63 - 66

 70 - 75

 Amortizáció

 186

 330 - 345

 400 - 415

 500 - 520

 Eredmény

 101

 -130 - -120

 -85 - -75

 -15 - 0

  e: gazdálkodó szervezetek

 95

 -135 - -125

 -90 - -80

 -30 - -10

  Nyereség

 310

 230 - 235

 230 - 235

 255 - 265

  e: Pénzintézet

 57

 25

 16

 32 

  Veszteség(-)

 215

 365 - 360

 320 - 315

 285 - 275

A KÜLGAZDASÁGI KAPCSOLATOKAT JELLEMZŐ FŐBB MUTATÓK

millió dollár

 M e g n e v e z é s

 1 9 9 1

 1 9 9 2

 1 9 9 3

 1 9 9 4

 A külkereskedelmi áruforgalom egyenlege

 

 

 

 

 Vámstatisztika szerint:

 

 

 

 

 Összesen

 -1111

 -361

  -1500 - -1000

  -1700 - -1300

 - Közép- és Kelet-Európa

  -493

 -520

  -700 - -600

  -700 - -600

 - a világ többi része

  -618

  158

  -800 - -400

  -1000 - -700

 Cserearány változás indexe, %

  89,6

  98 - 100

  98 - 100

  98 - 100

 Folyó fizetési mérleg egyenlege

 257

 352

  -1500 - -1000

  -1300 - -800

 Külföldi működőtőke 

 1438

 1470

 1500

 1500

 Adósságszolgálat:

 

 

 

 

 Nettó kamatfizetés

 1321

 1256

 1250

 1300

 Nettó törlesztés

 2399

 3086

 2600

 2420

 Nettó adósságszolgálat összesen

 3720

 4342

 3850

 3720

 Nettó adósságszolgálat

 

 

 

 

 a GDP arányában, %

 12

  12,9

 kb. 10

 8,5 - 9

F Ő B B É L E T S Z Í N V O N A L M U T A T Ó K

index: előző év = 100

 M e g n e v e z é s

  1 9 9 1

 1 9 9 2

 1 9 9 3

 1 9 9 4

 Bruttó keresettömeg

 116,1 

 115 - 116

  111 - 112

  112 - 113

 Nettó keresettömeg

 108,6 

  112 - 113

  108 - 109

  112 - 113

 Foglalkoztatottak száma

 89,1 

  kb. 93

  91 - 92

  97 - 98

 Bruttó átlagkereset *

 130,0 

  124 - 125

  121 - 122

  115 - 116

 Nettó átlagkereset *

 125,5 

  120 - 121

  118 - 119

  115 - 116

 Fogyasztói árszínvonal

 135,0 

 123

  120 - 122

  116 - 120

 Egy keresőre jutó reálbér

 93,0 

  kb. 98

  97 - 98

  97 - 98

 Munkajövedelem volumene

 90,1 

  97 - 98

  95 - 96

  101 - 102

 Társadalmi jövedelem volumene

 99,6 

  95 - 96

  96 - 97

  95 - 96

 - ebből: pénzbeli

 100,4 

  101 - 102

  98 - 99

  96 - 97

 természetbeni

 98,4 

  88 - 89

  92 - 93

  93 - 94

 Egy főre jutó reáljövedelem

 98,3 

  95 - 96

 94 - 95

 99 - 100

 Lakosság fogyasztása

 94,2 

  97 - 98

  98 - 99

  kb. 100

 Pénzmegtakarítás, Mrd Ft

 206,3 

 274,6

  220 - 230

  250 - 260

 Hitelfelvételi többlet, Mrd Ft **

 -34,0 

  29,1

  40 - 45

  60 - 65

 Nettó megtakarítás, Mrd Ft

 240,3 

 245,5

 175 - 190

  185 - 200

 Regisztrált munkanélküliek száma

 

 

 

 

 - évi átlagban (ezer fő)

 227,0 

 535

  750 - 770

  750 - 770

 - év végén (ezer fő)

 406,0 

 663

  800 - 825

  700 - 725

*/ Teljes munkaidőben foglalkoztatottak

**/ Hitelelengedés nélkül

-----STARTING---POINT---RESZLETES---

RÉSZLETES INDOKOLÁS

ELSŐ RÉSZ

Első fejezet

A központi költségvetés kiadásainak és bevételeinek főösszege, a hiány mértéke és finanszírozásának módja

1-3.§-hoz

A törvényjavaslat első három szakasza a központi költségvetés kiadási és bevételi főösszegét, tervezett hiányát állapítja meg. A kiadásokat, illetve a bevételeket részletesen az 1. számú, illetve a 2. számú melléklet tartalmazza. E két melléklet fejezetenként, azon belül költségvetési címenként, alcímenként, előirányzat-csoportonként, továbbá kiemelt előirányzatonként mutatja be az előirányzatok összetételét, s - az államháztartásról szóló 1992. évi XXXVIII. törvény (a továbbiakban: ÁHT) a központi költségvetés szerkezeti rendjére vonatkozó előírásaira is tekintettel - egyúttal magában foglalja a fejezet- és címrendet. Kiemeli a béralap, a társadalombiztosítási járulék, a célfeladat, az állóeszközfelújítás (nagyjavítás), valamint a kormányzati beruházások - címekhez kapcsolódó vagy cél szerinti - előirányzatát.

A fejezetrendet érintő 1994. évi változás az Állampolgári Jogok Országgyűlési Biztosának Hivatala - mint önálló fejezet - létrehozása az 1993. évi LIX. törvény alapján.

A 3.§ (1) bekezdés a) és b) pontjai arra tesznek javaslatot, hogy a hiányt teljes egészében a pénz- és tőkepiacról finanszírozzák. A (2) bekezdés szerint a Magyar Nemzeti Bank az 1994. évi költségvetési hiányból 80 milliárd forintot finanszíroz értékpapírok megvásárlásával. A 80 milliárd forintot az teszi szükségessé, hogy a Magyar Nemzeti Bankról szóló 1991. évi LX. törvény 81.§ (2) bekezdésében foglalt, 1994. évre vonatkozó követelmény, amely a központi költségvetésnek nyújtott közvetlen jegybanki finanszírozás növekedését szabályozza, az 1993. évi szinten, a tervezett bevételek 5-%-ában meghatározott mértéken maradjon. Ezt a nagy összegű 1994. évi hiány indokolja. A rendelkezés figyelembe veszi az 1991. évi LX. törvény 22.§ (1) bekezdésében foglaltakat is.

A költségvetési hiány minél nagyobb részét indokolt közvetlenül a pénzpiacról hosszabb lejáratra bevont forrásokkal fedezni. Ezért tartalmaz a törvényjavaslat 230 milliárd forintnyi új államkötvény-kibocsátást. Mivel a pénzpiaci viszonyok alakulása továbbra is viszonylag nagy határok között ingadozhat, a hiányfinanszírozást illetően célszerű rendelkezni arra az esetre is, ha a 230 milliárd forintnál kisebb összegű kötvény bocsátható ki.

A kereskedelmibank-rendszer megfelelő működéséhez folytatni kell azok konszolidációját. Ez szükséges a bankok privatizációját lehetővé tevő minimális banki tőkeigények eléréséhez. A cél elérését az 1992-ben megvalósított hitelkonszolidáció folytatását jelentő bankkonszolidációs rendszer megvalósítása szolgálhatja.

Ez a bankok feltőkésítésével történik úgy, hogy az állam államkötvényekért banki részvényeket vásárol olyan mértékben, hogy az érintett bankok tőkemegfelelési mutatója elérje a 4 %-ot. A szükséges államkötvények volumene 105-125 milliárd forint körül mozoghat, kamatuk pedig 14-15 % közötti.

M á s o d i k f e j e z e t

A központi költségvetés és az államháztartás egyes előirányzatainak megállapításával, teljesítésével és felhasználásával kapcsolatos rendelkezések

4.§-hoz

Az ÁHT 26.§-a alapján az általános tartalék összege nem lehet kevesebb, mint a központi költségvetés kiadási főösszegének 1 %-a és nem lehet több, mint annak 3 %-a. A tartalék előirányzata a kiadási főösszeg valamivel több mint 2,5 %-át teszi ki. Ezzel fedezetet biztosít a lakossági többletkiadások ellentételezését - későbbiekben meghatározott módon - szolgáló kompenzációra, valamint a központi költségvetési szervek körében a közalkalmazotti törvény végrehajtásával kapcsolatos többletekre.

Az 1993. május 1-jei hatályú központi bérpolitikai intézkedésekre előirányzott 10 milliárd forint felosztására a Költségvetési Intézmények Érdekegyeztető Tanácsa elvi döntést hozott. Az előirányzatok fejezetekre, címekre, alcímekre, kiemelt előirányzatokra bontását a törvényjavaslat benyújtásáig nem lehetett még elvégezni, mindössze csak a keret megosztását a központi és az önkormányzati szervek között.

A Javaslat a Kormány hatáskörébe utalja ezen előirányzatok technikai jellegű átcsoportosítását, ideértve azoknak az előirányzatoknak az esetleges növelését is, amelyek megváltoztatása egyébként az Országgyűlés hatásköre. Ennek alapján nem lenne szükség a költségvetési törvény módosítására abban az esetben, ha a Költségvetési Intézmények Érdekegyeztető Tanácsa egyházaknak is juttatna a keretből.

5.§-hoz

Az ÁHT 16.§-a értelmében a tervezés során meg kell különböztetni a nem állandó jellegű, meghatározott rendeltetéssel bíró ún. rendkívüli kiadásokat és bevételeket. A törvényjavaslat ezen szakasza a kiadások tekintetében számbaveszi az egyszeri jellegű kiadásokat, ismétlődő finanszírozási kötelezettséget nem okozó előirányzatokat is. A bevételek közül a költségvetési szervek befizetése - ideértve a Kincstári Vagyont Kezelő Szervezet befizetéseit is - és a privatizációs bevétel bevonása jelent eseti forrást.

6-7.§-hoz

Az Állami Vagyonügynökség, illetve az Állami Vagyonkezelő Részvénytársaság az ideiglenesen állami tulajdonba tartozó gazdasági társasággá átalakult szervezetektől beszedett osztalékot, továbbá a kereskedelmi bankokban és más pénzintézetekben meglévő állami tulajdon utáni osztalékot a központi költségvetésbe fizeti be.

A Javaslat konkrét összegben határozza meg az Állami Vagyonkezelő Részvénytársasághoz tartozó részben vagy teljesen tartósan állami tulajdonban maradó gazdálkodó szervezetek 1993. évi adózás utáni nyereségéből, illetve privatizációjából származó bevételek befizetését.

A 126/1992. (VIII. 28.) Kormányrendelet a tartósan állami tulajdonban maradó vállalkozói vagyon kezeléséről és hasznosításáról szóló 1992. évi LIII. törvényhez kapcsolódóan kijelölte azokat az országos közszolgáltató tevékenységet ellátó szervezeteket, amelyek tekintetében az állami tulajdonosi jogokat a tevékenység ellátásáért felelős miniszter gyakorolja. E vagyon részleges privatizációjából keletkező bevételeket a Javaslat a központi költségvetésbe irányítja.

Az Állami Vagyonügynökség működésének és az állami vagyon privatizációja során felmerülő közvetlen és közvetett kiadásoknak a finanszírozására - az 1993. évi megoldással azonosan - egyetlen forrás, a privatizációból elérhető bevétel szolgál. A Javaslat szerint a jótállással, szavatossággal, kezességvállalással kapcsolatos kiadások és az ennek fedezetére előirányzott privatizációs bevételek a költségvetés elszámolási körébe tartoznak külön e célra megnyitott, 1994-től kamatozó számlákon.

Az Állami Vagyonügynökség számára előírt, a privatizációs bevételeket terhelő bevétel átengedésére azért van szükség, hogy a gazdaság- és területfejlesztésnek, mezőgazdaság átalakításának, munkahelyteremtésnek, a kisvállalkozások ösztönzésének - költségvetésen kívüli - elkülönített állami pénzalapokban forrása teremtődjön, az alapok feltöltődjenek.

A kötelező gépjármű biztosítás szabályozása 1991-ben megváltozott. A korábbi szabályozás az üzemanyagok árába építette be ezt a díjtételt. Az ezen időszakban bekövetkezett káresemények az államot terhelték, amely a Hungária Biztosítón keresztül rendezte e káreseményeket. 1992-től a Hungária Biztosítótól ez a tevékenység a Gépjármű Felelősségbiztosítási Kárrendezési Alaphoz került át. Az Alap működéséhez - az 1992. évi Vagyonpolitikai Irányelveknek megfelelően - az Állami Vagyonügynökségnek a privatizációs bevételekből pénzeszközt (portfoliót) kellett átadnia. Ez az átadás két évre - 1993-ra, 1994-re - áthúzódik.

Az állami tulajdonban álló vagyonrészek értékesítése jelentős hányadban az Egzisztencia-hitel konstrukcióban történik. A konstrukció a közvetlen államadóssági törlesztéssel összekapcsoltan működik.

8.§-hoz

A Kincstári Vagyont Kezelő Szervezet kezelésében lévő állami vagyon (ideértve a kiürült szovjet katonai ingatlanokat is) értékesítéséből, átmeneti vagy tartós bérbeadásából, eseti hasznosításából származó bevételek a Javaslat szerint továbbra is megoszlanak az önkormányzatok és a központi költségvetés között. A végleges és az ideiglenes hasznosításból származó bevételeknél 1994-ben egyaránt 50-50 %-os mértékben.

A szovjet csapatkivonással kapcsolatos elszámolások hazai lezárásáig az előírt tartalékot még mindig indokolt képezni és elkülöníteni. A tartalék értékállóságát az állami értékpapírokba forgathatósága segíti elő.

9-12.§-hoz

Az ÁHT 108. és 109.§-ai alapján a költségvetési törvényben értékhatárokat kell megállapítani: a versenytárgyalási kötelezettségre a vagyon elidegenítésénél, a használati, illetve hasznosítási jog átengedésénél; továbbá az elfogadási jogosultságra az állam javára lemondott vagyon esetében. Az értékesítésből származó bevétel felhasználásának szabályai - Kormány-ellenőrzéssel - segítik a fejlesztéspolitikát, a gazdaságosabb működést.

A Javaslatban szereplő értékhatárok megegyeznek az 1993. évivel. A törvényhely nemcsak az ÁHT által támasztott követelményt elégíti ki, hanem - a kincstári vagyonnal kapcsolatos törvényi szabályozás híján - a központi költségvetési szervek feleslegessé váló vagyonának hasznosításával kapcsolatos jogosítványokat is értékhatárhoz köti.

13-14.§-hoz

A központi költségvetési szervek vállalkozási tevékenységének eredményét terhelő befizetési kötelezettség szabályai és mértéke - igazodóan a társasági adó 1994-re javasolt módosulásához - 40 %-ról 38 %-ra mérséklődnek, ugyancsak annak korábbi rendelkezéseivel összhangban.

A Javaslat 14.§-a kijelöli azokat a tételeket, amelyek a költségvetési pénzmaradvány-elszámolás keretében, az ÁHT végrehajtási kormányrendeletében önrevíziós eljárással megállapítandó, a központi költségvetést automatikusan megillető pénzmaradványt, s egyúttal rögzíti a pénzmaradvány-jóváhagyás jogosultjait, tekintettel arra, hogy azokról az ÁHT nem rendelkezett.

15.§-hoz

A költségvetési javaslat a felsőoktatási intézmények hallgatóinak jelenleg érvényes támogatási rendjével számol. A Kormány május hónapban 10.472. számon benyújtotta a felsőoktatásról szóló törvényjavaslatot, amely a felsőoktatás pénzügyi és támogatási rendszerének lényeges megváltoztatását tartalmazza.

A felsőoktatási törvényjavaslat szerint a hallgatói normatív támogatás nemcsak az állami, hanem valamennyi felsőoktatási intézmény nappali tagozatos hallgatója és a doktorandusz képzésben résztvevők után jár. Ezen felül az állami és egyházi felsőoktatási intézmények a hallgatólétszám alapulvételével teljesítményarányos képzési támogatást kapnak.

A felsőoktatási törvényjavaslat elfogadása esetén a költségvetési törvényjavaslatnak a humánszolgáltatások körében az egyházi felsőoktatási intézmények normatív támogatását is módosítani kell (32.§ és a 8. számú melléklet).

H a r m a d i k f e j e z e t

A Központi Költségvetés és az Államháztartás többi alrendszerének kapcsolata

A) A helyi önkormányzatok és a központi költségvetés kapcsolatrendszere

16-26.§-hoz

A törvényjavaslat ezen szakaszai a helyi önkormányzatokról szóló 1990. évi LXV. törvény előírásainak megfelelően rögzítik a helyi önkormányzatokat - felhasználási kötöttség nélkül - megillető állami hozzájárulásokat (16.§ és 3. számú melléklet) és kiegészítő támogatásokat (18.§ és 6. számú melléklet), a felhasználási kötöttséggel járó állami támogatásokat (17.§ és 4-5. számú mellékletek).

A helyi önkormányzatonkénti, azon belül támogatási jogcímenkénti részletes adatokat - az önkormányzatok e törvény jóváhagyása előtti központilag szervezett adatszolgáltatásának felhasználásával - a 3. számú mellékletben meghatározott fajlagos összegek alapján a belügyminiszter és a pénzügyminiszter együttes rendelettel teszi közzé. A Javaslat rendelkezik arról, hogy amennyiben ezen adatszolgáltatásban foglalt mutatószámok eltérnek a számítottól és ez a költségvetési törvény 1. számú mellékletében meghatározott előirányzatokra is kihatással van, az eltérést a költségvetés általános tartalékával szemben kell korrigálni.

Az önkormányzati fenntartású színházak 1994. évi támogatásának elveit és konkrét összegét az 4. számú melléklet részletezi.

A címzett és céltámogatások jogcímeit, igénybevételének szabályait a helyi önkormányzatok címzett és céltámogatási rendszeréről szóló 1992. évi LXXXIX. törvény és végrehajtási rendelete állapítják meg. A hivatkozott törvény 8.§ (2) bekezdése értelmében a költségvetés helyzetétől függően az új induló céltámogatási igényekre vonatkozóan az Országgyűlés az éves költségvetési törvényben szűkítheti, rangsorolhatja a célokat. Ennek magyarázatát az általános indokolás tartalmazza.

Az ÁHT 64.§ (3) bekezdése alapján a normatív állami hozzájárulások, a címzett és céltámogatások és felhasználási kötöttséggel járó egyéb támogatások jogosulatlan igénybevételét, a visszafizetések, illetve azok határidejének elmulasztását, s hasonlóképp a központi költségvetés mulasztását kamatfizetés terheli. A kamat 1994. évi javasolt mértéke továbbra is a jegybanki alapkamat kétszerese, azonban - főként a kistelepülések esetleges indokolatlan szankcionálását elkerülendő - a jegybanki alapkamattal azonos mérték érvényesül 500 ezer forint túllépés alatt. Viszonossági alapon érvényesül ez a központi költségvetés kötelezettségére is.

A helyi önkormányzatokról szóló 1990. évi LXV. törvény alapján törvényben kell rendelkezni az önkormányzatok költségvetése és a központi költségvetés között megosztandó adó- és más bevételekről, illetve egyéb átengedett bevételekről. A javasolt mértékek - az illetékek kivételével - megegyeznek az 1993. évivel.

Az önkormányzatok által beszedett illetékek szabályozásában változás, hogy 1994-től - az illetéktörvény javasolt módosításával összhangban - az illetékek fele-fele arányban az önkormányzatok, illetve a központi költségvetés bevételét képezik. Az önkormányzatokat megillető hányad belső elosztása és az illetékhivatalok működtetének költségviselési rendje 1994-ben nem módosul.

A törvényjavaslat 26.§-a költségvetési befizetési kötelezettséget állapít meg az önkormányzatok és intézményeik vállalkozási tevékenységének eredménye után. A társasági adóról szóló törvény hatálya nem terjed ki a költségvetési szervekre, amelyek vállalkozási tevékenységének és ezzel összefüggő befizetési kötelezettségének szabályozását kormányrendeletek tartalmazzák. A társasági adó mértékének változásával összhangban - a központi költségvetési szervek 13.§-ban szabályozott befizetési kötelezettségével megegyező módon - 40 %-ról 38 %-ra csökken.

B) A társadalombiztosítás és a központi költségvetés kapcsolata

27-29.§-hoz

A társadalombiztosítás és a központi költségvetés kapcsolatát a társadalombiztosítási törvényekben előírt költségvetési garanciális és hozzájárulási kötelezettségek képezik.

Az 1994. évi állami garancia a Nyugdíjbiztosítási Alap kiadásainak 1%-ára terjed ki, az előző évekével azonos módon.

A központi költségvetés közvetlenül - az állami forgóalapban rendelkezésre álló pénzeszközök átmeneti igénybevételére megállapított joggal - garantálja a kifizetések biztonságát, esedékességkori teljesítését a Nyugdíjbiztosítási Alap számára.

Az állam, mindaddig, amíg az egészségügyi szolgáltatások nem biztosítottak átali tényleges igénybevételének tényleges költségeire számlát nem kap, átalányösszeget fizet az Egészségbiztosítási Alap javára. Az előirányzat 20 %-kal magasabb az előző évinél.

C) Az elkülönített állami pénzalapok és a központi költségvetés kapcsolata

30-31.§-hoz

Az ÁHT 116.§ (1) bekezdésének a) pontja alapján az Országgyűlésnek tervezéskor jóvá kell hagynia az elkülönített állami pénzalapok költségvetésének mérlegét. A törvényjavaslat 7. számú melléklete az elkülönített állami pénzalapok nyitó- és zárópénzkészletét, bevételeinek és kiadásainak öszevont előirányzatait foglalja magában. A fejezeti indokolások az egyes alapok költségvetését részletesen is bemutatják.

A Javaslat nevesíti a költségvetési szervek, valamint az egyházak által fenntartott szociális és oktatási nevelési intézmények nevében, azok helyett, a központi költségvetés által fizetett munkaadói járulék összegét.

N e g y e d i k f e j e z e t

A központi költségvetés és az államháztartáson kívüli szervezetek kapcsolata

Társadalmi önszerveződések támogatása

32-36.§-hoz

A társadalmi önszerveződések és egyes magánvállalkozások szociális és oktatási-nevelési közfeladatainak ellátásához a központi költségvetés normatív szabályok szerint, - a helyi önkormányzatokéval megegyező - fajlagos összeggel járul hozzá. A felsőoktatási hallgatók oktatására, a kábítószeresekkel foglalkozó terápiás intézetekre megállapított támogatás egyedi, mert ezen feladatok a helyi önkormányzatoknál nem jelentkeznek.

A Javaslat ismerteti azokat a címzett támogatásokat, amelyek elosztását jogszabály (a pártok működéséről és gazdálkodásáról szóló 1989. évi XXXIII. törvény), a pártok közösen (a pártszékházak felújítása tekintetében), illetve maga az Országgyűlés (nemzetiségi szövetségek, társadalmi szervezetek, egyházak tekintetében) határozzák meg.

Az 1994. évi országgyűlési képviselő választással összefüggésben a Javaslat a pártok támogatására éves szinten előirányzott 1100 millió forint felosztásáról úgy rendelkezik, hogy abból az 1. számú mellékletben megnevezett pártok számára felhasználhatóvá csak az időarányos összeget teszi, amelynek kiszámításánál a képviselői megbízatás érvényessége megszűnésének hónapja határhónapnak tekintendő. A választások után a Kormánynak haladéktalanul törvénymódosítást kell előterjesztenie, amelyben az 1100 millió forint előzőek szerint fel nem használt összegével csökkenti az egyes eddig támogatott pártok előirányzatát és azonos összegben - a párttörvény elosztási szabályainak megfelelően - új előirányzatokat állapít meg az új helyzetnek megfelelően.

A pártok működéséről és gazdálkodásáról szóló törvény rendelkezéseitől eltérő (negyedéves helyett havi) pénzellátást a választási év indokolja.

A Javaslat - az előző évekhez hasonlóan - biztosítja, hogy a fejezetek költségvetésében címzetten megjelenő támogatásokon felül az egyházak, az alapítványok, a társadalmi szervezetek - állami programokban, közfeladatok ellátásában, rendezvények lebonyolításában való közreműködésüket honorálva - az ágazati, szakmai célfeladatokra megtervezett, a tervezéskor még fel nem osztott előirányzatokból, továbbá az elkülönített állami pénzalapokból is támogatásban részesülhessenek.

Kezességvállalás és kezesi helytállás az államháztartáson kívüli szervezetek javára

37-38.§

A gazdálkodói szféra működésének előmozdításában kiemelt jelentősége van a központi költségvetés kezességvállalás formájában megnyilvánuló közvetett szerepének. A Javaslat az 1993. évi kezességvállalalási és beváltási eljárási szabályokat élteti tovább, azzal a változással, hogy az Exportgarancia Rt. hitelszerződései közül csak a külföldiekre érvényesíti a költségvetési garanciát.

Ö t ö d i k f e j e z e t

A központi költségvetés végrehajtásával kapcsolatos rendelkezések

Az Országgyűlés kizárólagos hatásköre

39.§-hoz

Az Országgyűlés hatáskörében megváltoztatható előirányzatok, normatív hozzájárulási jogcímek és fajlagos összegek, bevételmegosztási arányok, valamint a központi költségvetés előirányzat-módosítási kötelezettség nélkül teljesülő kiadásainak és bevételeinek köre az 1993. évihez képest változatlan.

40.§-hoz

A törvényjavaslat az ÁHT 40.§-ában foglaltaknak megfelelően nevesíti azokat a kiadási és bevételi előirányzatokat, amelyeknél a teljesítés, illetve teljesülés szükségszerűen eltér, az előirányzat sem bevételi minimumot, sem kiadási korlátot nem jelent, a bevétel beérkezése, a kiadás teljesülése jogszabályon alapul, automatizmusszerű és számos egyéb körülménytől függ. A felsorolt tételeknél az eltérés nem jár egyidejű előirányzat-módosítási kötelezettséggel.

A közforgalmú autóbuszközlekedés járműállományának műszaki-technikai színvonala rendkívüli mértékben leromlott. Az üzemeltetési nehézségek a biztonságtechnikai veszélyek csökkentése, valamint a gazdaságosság lehetőségének elősegítése érdekében többcsatornás fejlesztés finanszírozás esetén, konkrét többszempontú követelményrendszer keretei között az állam is támogatni kívánja egy többéves autóbuszrekonstrukciós program keretében a gépjárműpark megújítását. Az állami szerepvállalásra azért van szükség, mert a közelmúltban hatósági áras, jelenleg pedig önkormányzati hatáskörbe került ármegállapítás - a lakosság teherviselőképességének korlátai miatt - nem voltak és nem is emelhetők olyan mértékben, hogy az árak a fejlesztéshez reálértéken szükséges fejlesztési források képződését biztosítsák.

A vagyonkezelő - minthogy a közszolgáltatói vagyon működtetése csaknem kizárólagos hatásköre - nem folytathat objektív okok miatt keresztfinanszírozó osztalékpolitikát. Ezt váltja ki a költségvetés felhalmozás támogatása, melynek felhasználását - a közszolgáltatás preferálásán túl - szabályozott, szigorú keretek között kormányrendeletben szükséges pontosítani, megállapítani.

1994. évben kiemelt feladat a termelő infrastruktúra fejlesztések fontos célként történő kezelése. Ennek érdekében van szükség arra, hogy az állami tulajdon átengedett használatából származó koncessziós díjbevételek egy részét, mely a termelő infrastuktúra állami vagyonának koncesszióba adásából a költségvetést illetné meg - a termelő infrastruktúra fejlesztésének gyorsítására lehessen felhasználni. A visszaforgatható koncessziós díjbevétel maximum 6 milliárd forint lehet 1994. évben. Ebből a forrásból kiemelt kormányzati beruházások valósíthatók csak meg.

A Kormány, a pénzügyminiszter és a fejezetért felelős szervek vezetőinek különleges jogosítványai

41-43.§-hoz

A törvényjavaslat a költségvetés végrehajtásához hatásköri rendelkezéseket is tartalmaz. Ennek részeként a kormányzati rendkívüli kiadások megfelelő költségvetési felhasználását a Kormány, a helyi önkormányzatok központosított előirányzatain belüli átcsoportosításokat a belügyminiszter és a pénzügyminiszter, a központi költségvetési szervek támogatásértékű bevételi előirányzatainak módosítását a pénzügyminiszter hatáskörébe utalja.

A Miniszterelnökség fejezet sajátosságait kifejezésre juttató hatáskör-megállapítás 1994-ben annyiban változik, hogy a kijelölt intézmények feletti felügyeleti jogosítványokat a Kormány helyett a Kormány kijelölt tagja gyakorolja.

H a t o d i k f e j e z e t

A központi költségvetéssel kapcsolatos vegyes és átmeneti rendelkezések

44.§-hoz

Az ÁHT 32.§ (1) bekezdése alapján az Országgyűlés a költségvetési törvényben formálisan is felhatalmazza a Kormányt a költségvetés bevételeinek beszedésére és a kiadások teljesítésére.

45.§-hoz

A helyi önkormányzatok gazdálkodását rendszerszerűen segíti a következő költségvetési év megindításához nyújtott, az állami forgóalap terhére elszámolt előleg.

46.§-hoz

Az ÁHT 116.§ (1) bekezdésének a) pontja alapján az Országgyűlés megállapítja a központi költségvetés mérlegét, amely a törvényjavaslat 1. és 2. számú mellékletében részletezett kiadások és bevételek összevont jogcímeit mérlegszerű megjelenítésben tartalmazza.

47.§-hoz

Egyes, a költségvetés garanciavállalással, a belföldi államadósság kezelésével, tartozások és kamatok elengedésével összefüggő 1993. évi szabályok 1994. évi alkalmazásának egyértelműsítése kívánatos.

48.§-hoz

A költségvetés nehéz helyzetében a köztisztviselői illetményalap összegének módosítása 1994. évben nem vállalható.

M Á S O D I K R É S Z

A KÖZPONTI KÖLTSÉGVETÉS ELŐIRÁNYZATAINAK MEGALAPOZÁSÁT SZOLGÁLÓ RENDELKEZÉSEK ÉS TÖRVÉNYMÓDOSÍTÁSOK

A fogyasztási adóról és a fogyasztói árkiegészítésről szóló 1991. évi LXXVIII. törvény módosítása

49.§-hoz

Az adóbevételek értékvesztésének megelőzése céljából a Javaslat szerint az élvezeti cikkek, az üzemanyagok és a tüzelőolaj adótételének átlag 10 %-os növelésére (valorizálására) kerül sor.

Az életjáradék összege

50.§-hoz

A kárpótlási jegyek életjáradékra váltásáról szóló 1992. évi XXXI. törvény 7.§ (1) bekezdése úgy rendelkezett, hogy az életjáradék összegét minden év március 1-jétől, az éves költségvetési törvényben meghatározott mértékkel növelni kell. A mérték nem lehet kevesebb, mint az előző évi átlagos nyugdíjemelkedés mértékének 30 %-a. Az életjáradék-folyósítást választók számának idei alakulása is bizonytalan, ebből következően az igénybevétel 1994. évi üteme nehezen prognosztizálható.

A bányajáradék mértéke

51.§-hoz

A bányászatról szóló 1993. évi XLVIII. törvény rendelkezik a bányajáradék fizetési kötelezettség alá eső ásványi nyersanyagokról és a kitermelt érték után fizetendő járadék mértékéről. Ugyanezen törvény átmenetileg eltérően rendelkezik a szénhidrogénmezőkből kitermelt kőolaj és földgáz után fizetendő bányajáradék mértékéről. Eszerint a költségvetési törvény 1997-ig évente egyenletesen csökkenő - a 40 %-ot meg nem haladó - mértékű bányajáradékot határozhat meg. E felhatalmazás alapján 1994-re a bányajáradék előirányzott mértéke 34,4 %.

A Központi Műszaki Fejlesztési Alapról szóló 1988. évi XI. törvény módosítása

52-58.§-hoz

A törvénymódosítás kettős célt szolgál. Egyfelől elvégzi a szükséges jogi harmonizációt az államháztartásról szóló 1992.évi XXXVIII. törvény rendelkezéseivel (alapkezelő megnevezése, alapszerű kezelés, tiltott felhasználási célok), másfelől pedig megváltoztatja az alap forrás- és felhasználási szerkezetét.

A kutatás-fejlesztés forrásképzés rendjének javasolt módosítása - a vállalkozások adózatlan eredményét terhelő 4,5%-os KMÜFA befizetési kötelezettség 1994. január 1-jével történő megszüntetése - várhatóan javítani fogja a gazdálkodók jövedelempozícióját, versenyképességét és csökkenti azok pénzügyi terheit. A vállalkozások fejlesztésére, ezen belül a műszaki fejlesztésre fordítható források ennek következtében jelentősen bővülhetnek.

Az állam a jövőben költségvetési támogatás biztosításával vállal szerepet a műszaki fejlesztés finanszírozásában. Az új forrásképzés előnye, hogy az alap által felhasználható forrás nagysága függetleníthető a vállalkozói szféra nyereségének alakulásától.

A Javaslat az alap forrásai között nevesíti a külföldről származó adományokat, segélyeket is.

Az ágazati szabványosítást kormányrendelet megszüntette, ugyanakkor a szabványosításról törvényjavaslat készül, amely a finanszírozásban is változtatásokat tervez. Emiatt az alap funkciói közül ez elmarad.

A foglalkoztatás elősegítéséről és a munkanélküliek ellátásáról szóló 1991. évi IV. törvény módosítása

59-62.§-hoz

A munkaerőképző központokra vonatkozó szabályokat a Foglalkoztatási törvény (továbbiakban: Flt.) 53/A.§-a tartalmazza. A hatályos szabályozás szerint a képző központok létesítésének és alapszintű működésének költségeit a központi költségvetés biztosítja. Az Flt. 45/A.§-a ugyanakkor akként rendelkezik, hogy a Foglalkoztatási Alapnak az ún. intervenciós alapba és a megyékben történő felhasználásra elkülönített pénzügyi keretbe nem tartozó pénzeszközeinek felhasználásáról a Munkaerőpiaci Bizottság dönt.

A fenti rendelkezések alapján kialakult eddigi gyakorlat szerint - megfelelő értékű költségvetési pénzeszközök hiányában - a képző központok működésének költségeit a központi költségvetés, a létesítés költségeit pedig a Foglalkoztatási Alap finanszírozta.

A javasolt módosítás a jelenleg nem teljesen egyértelmű jogi szabályozás rendezését célozza.

A módosítás egyidejűleg szükségessé teszi az Flt. további rendelkezéseinek megváltoztatását is. Annak érdekében, hogy a létesítéshez szükséges pénzeszköz a létesítő számára megfelelő időben és mértékben rendelkezésre álljon, a Javaslat arról is intézkedik, hogy a létesítés költségeire pénzügyi keretet kell elkülöníteni, és arról - a Foglalkoztatási törvény 53/A.§-ával összhangban - a Munkaügyi Minisztérium dönt.

A Foglalkoztatási törvény 45.§ (4) bekezdése szerint 1993-ban a Foglalkoztatási Alapból a Munkaerőpiaci Bizottság hozzájárulásával foglalkoztatási célú alapítvány támogatható.

A támogatott alapítványoknak a Foglalkoztatási Alapból megvalósított átképzési, vállalkozás-fejlesztési és munkahelyteremtő programjai fontos szerepet töltenek be a helyi foglalkoztatási feszültségek kezelésében. A jelenlegi viszonyok között a foglalkoztatási célok e bevált eszközének megszüntetése nem lenne célszerű.

Az alapítványok támogatásának 1994. január 1-jétől történő megvonása a több évre vállalt programok megvalósítását veszélyezteti, amely különösen a válságkörzetekben a tömeges létszámleépítéssel érintett munkavállalók helyzetét tovább rontja. A Javaslat erre tekintettel a foglalkoztatási célú alapítványok támogatásának lehetőségét a jövőre nézve is megteremti.

Az egyes elkülönített állami pénzalapokról szóló 1992. évi LXXXIII. törvény módosítása

63.§-hoz

A törvénymódosítási javaslat egyes árbevételek és árrések arányában számított befizetési kötelezettséget módosítja 0,5 %-ról 1,5 %-ra, illetve 1 %-ról 3 %-ra, többletforrást teremtve az Ipari és Kereskedelmi Minisztérium kezelésében lévő Idegenforgalmi Alap számára és részben a központi költségvetési támogatás kiváltására is.

Az idegenforgalmi hozzájárulás mértékének növelését szükségessé tette az új idegenforgalmi koncepcióból adódó feladatok, elsősorban a nemzeti propagandatevékenység fokozása, az ország nemzetközi megítélésének javítása, a turisztikai fogadóképesség fejlesztésének, a programkínálat bővítésének ösztönzése. Tekintettel arra, hogy az IFA költségvetési forrása csak 200 millió forint, a hiányzó részt csak az idegenforgalmi hozzájárulás mértékének emelésével lehet előteremteni.

A közalkalmazottak jogállásáról szóló 1992. évi XXXIII. törvény módosítása

64.§-hoz

A törvénymódosítási javaslat a közalkalmazottak illetmény-előmenetelére vonatkozó rendelkezések hatálybalépését 1995-re helyezi át. A részletszabályok külön jogszabályban való megjelentetése azt szolgálja, hogy az önkormányzati területen megkezdődjék a törvény előmeneteli rendszerének életbeléptetése. A Kormány kidolgozza és az érdekegyeztető szervekkel egyezteti a végrehajtás konkrét módját, tartalmát, a költségvetést érintő garanciális szabályokat.

ZÁRÓRENDELKEZÉSEK

65.§-hoz

A javaslat hatályon kívül helyezi az 1991. és 1992. évi költségvetési törvény még hatályban lévő, részben az államháztartásról szóló törvény életbelépésével, részben e törvényjavaslat egyes rendelkezéseivel feleslegessé váló rendelkezéseket.