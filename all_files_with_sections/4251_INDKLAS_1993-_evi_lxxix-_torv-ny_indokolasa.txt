1993. évi LXXIX. törvény indokolása

a közoktatásról

-----STARTING---POINT---ALTALANOS--- 

A Magyar Köztársaságban végbement rendszerváltozás elengedhetetlenné teszi, hogy az oktatási rendszer működését meghatározó joganyag teljes felülvizsgálatra kerüljön.

Az új törvényi szabályozás azért is indokolt, mivel az oktatás fontosságára tekintettel szükségessé vált, hogy külön törvények szabályozzák az oktatási rendszer egyes részeit, a közoktatást, a felsőoktatást és a szakképzést.

Jelentős változásokat hozott a közoktatás móködésében az önkormányzati rendszer létrejötte, az hogy az önkormányzatok legnagyobb intézménytulajdonosként, feladatellátási kötelezettséggel vesznek részt a közoktatás feladatainak teljesítésében. Ugyanakkor egyre szélesedik az intézményfenntartók köre, nő az egyházi, az alapítványi iskolák száma. Ezt a folyamatot erősíteni, támogatni kell.

Ugyancsak elengedhetetlenné tette a törvényi szintű újraszabályozást a Magyar Köztársaság nemzetközi helyzetében bekövetkezett változás, amelynek eredményeképpen mindkét irányban nyitottá vált az ország. Lényegesen megnövekedett a hazánkban huzamosabb ideig élő külföldi családok száma. Gyermekeik oktatásáról az országnak gondoskodnia kell. A Magyar Köztársaság területén egyre több külföldi iskola nyitja meg kapuit, s fennáll annak a lehetősége is, hogy külföldi rendelkezések szerint magyar iskolai bizonyítvány kiadására jogosult iskola működjön az ország határain kívül. Növekszik azoknak a magyar állampolgároknak a száma is, akik külföldi iskolákba járnak. Az ország nemzetközi helyzetének változása elengedhetetlenné teszi a közoktatás nemzetközi rendelkezéseinek újragondolását.

A Magyar Köztársaság csatlakozott a Gyermekek jogairól szóló, New Yorkban, 1989. november 20-án kelt Egyezményhez, melynek előírásait - más nemzetközi szerződéssel együtt - érvényesíteni kell az oktatási jogágban. Fontos feladata a törvénynek, hogy a jogi szabályozás eszközével garantálja a nemzeti és etnikai kisebbségekhez tartozó gyermekek Alkotmányban szavatolt anyanyelvű oktatáshoz való jogának érvényesülését. Az újraszabályozás igényét támasztja az is alá, hogy az Alkotmányban garantált tanszabadság és tanítás szabadsága nem érvényesülhet olyan közegben, amelyben az állam határozza meg teljes egészében azoktatás tartalmi követelményeit.

A javaslat - kiindulva a szabályozás iránti igényekből - a közoktatás rendszerét oly módon építi fel, hogy az szervesen kapcsolódjon a felsőoktatáshoz és a szakképzéshez. Meghatározza a közoktatásban az állam felelősségét és kötelezettségeit, továbbá a közoktatás rendszerének működtetésében alapvető fontosságot játszó helyi önkormányzatok szerepét. Ugyanakkor a szülők, gyermekek és tanulók érdekeit szolgálva szélesíti a szolgáltatást igénybevevők ellenőrzési lehetőségét, valamint megteremti az állami ellenőrzés rendszerét. Mindez azonban nem sérti az óvodák, az iskolák és a kollégiumok szakmai önállóságát, mivel szűk kivétellel az intézmények vezetői, illetőleg nevelőtestületei vagy pedagógusai hozzák meg az elsőfokű döntéseket. A közoktatás új rendszerében a javaslat megteremti a hibás döntések felülvizsgálatának a lehetőségét is, széles körben biztosítva a bírói jogorvoslat igénybevételét.

A javaslat kialakítja a munkamegosztást és az egyensúlyt a szakmailag önálló intézmények döntési jogai, az állami feladatellátási kötelezettség és felelősség, valamint a fenntartó irányítási jogosítványai között.

A javaslat a lehető legtágabb mozgásteret engedi az intézményalakításhoz és az oktatás szerkezetének megállapításához. Lehetőséget nyújt ahhoz, hogy az óvodák és iskolák maguk határozzák meg, milyen módon és módszerekkel nevelnek, oktatnak, továbbá széles lehetőséget ad a sajátos arculatú intézmények kialakításához.

A szakmai tartalmi követelmények központi meghatározása a Nemzeti alaptanterven, a keretanterveken és az Országos óvodai nevelési programon keresztül történik. Ezek figyelembevételével az óvodák és iskolák maguk dolgozzák ki foglalkozási, illetve pedagógiai programjukat, helyi tanterveiket, amelyet a lehetőségek és a helyi igények figyelembevételével sajátos tartalommal tölthetnek ki.

A javaslat széles körben kinyitja a közoktatásban való részvétel lehetőségét a nem magyar állampolgárok előtt, továbbá széles körben lehetővé teszi, hogy a magyar állampolgárok külföldön tanuljanak.

-----STARTING---POINT---RESZLETES---

I. FEJEZET

ÁLTALÁNOS RENDELKEZÉSEK

A törvény szabályozási köre

Az 1. §-hoz

A törvény szabályozási körét megállapító rendelkezés világossá teszi azt a kört, azokat a feladatokat, amelyek tekintetében a javaslatban foglaltakat alkalmazni kell. A közoktatás egységességét teremti meg, hogy a javaslat kiterjed az óvodai nevelésre, az iskolai nevelésre és oktatásra, a kollégiumi ellátásra, függetlenül attól, hogy a feladatot milyen szervezeti keretek között látják el, illetőleg hogy a feladatellátásra létesített intézménynek ki a fenntartója.

Alapelvek

A 2-5. §-hoz

A közoktatás magában foglalja az óvodai nevelést, az iskolai nevelést és oktatást, valamint a kollégiumi ellátást. Az iskolai nevelésbe és oktatásba beletartozik a szakképzés is. Az iskolára mint intézményre a tanuló, a szülő és a pedagógus jogára és kötelességeire a javaslatban foglaltakat kell alkalmazni, amelynek rendelkezéseit egészítik ki a szakképzés tekintetében a szakképzési törvényjavaslatban foglaltak.

A közoktatás intézményeiben a javaslatban foglaltak szerint mindenki nevelésben és oktatásban részesülhet, ez a jog nem tagadható meg senkitől.

Az állam a közoktatási feladatok ellátásából nem vonulhat ki, a közoktatási rendszer működéséről a javaslatban meghatározottak szerint az államnak kell gondoskodnia (2. §). A közoktatás feladatainak megvalósításában szakmailag önálló nevelési, nevelési-oktatási intézmények vesznek részt. A javaslat biztosítja azintézményalapítás és fenntartás szabadságát is.

Az intézményalapítási szabadsággal szükségszerűen együttjár, azoknak az intézményeknek a megjelenése, amelyek igénybevételéért fizetni kell. A Magyar Köztársaság alkotmánya 70/F. §-ában foglaltak alapján azonban a Magyar Köztársaságnak szavatolnia kell az ingyenes és kötelező általános iskolát. A Magyar Köztársaság e kötelezettségének a javaslat 3. §-ának (3) bekezdésében foglaltak szerint tesz eleget. Az Alkotmány rendelkezésein túlmenően is széles körben biztosítja a javaslat az ingyenességet az óvodai nevelés, a középiskolai, a szakmunkásképző iskolai, a szakiskolai nevelés és oktatás, a kollégiumi ellátás, valamint az iskolai nevelést és oktatást kiegészítő szakszolgálatok igénybevételekor. A helyi önkormányzat által nyújtott közoktatás-szolgáltatás ingyenessége nem kötődik az önkormányzat által fenntartott intézményhez. A helyi önkormányzat függetlenül attól, hogy milyen módon látja el a közoktatással összefüggő feladatait, köteles megtartani az ingyenességre vonatkozó rendelkezéseket (3. §).

Az állami szervek és a helyi önkormányzatok által fenntartott nevelési-oktatási intézmények nem lehetnek elkötelezettek egyetlen vallás vagy világnézet mellett sem. Az állami és a helyi önkormányzati iskolában a foglalkozási programnak, a helyi tantervnek, az intézmény egész működésének szavatolnia kell a vallási ismeretek, világnézetek, információk tárgyilagos, többoldalú közvetítését. Ennek nem mond ellent az sem, hogy az állami és önkormányzati óvodában, iskolában, kollégiumban lehetővé kell tenni, hogy a gyermek, tanuló, a szülő vallási meggyőződésének megfelelő óvodai foglalkozáson vehessen részt, illetve az iskolában, kollégiumban hit- és vallásoktatásban részesülhessen. Ezeken a foglalkozásokon való részvételre ugyanis senki nem kötelezhető, és megtartásuk nem sértheti senki lelkiismereti és vallásszabadságát. A tanuló továbbhaladása, magasabb évfolyamra lépése nem tehető függővé a hit- és vallásoktatáson való részvételtől, illetve az ott elért eredményektől.

A javaslat megteremti a feltételeit a közoktatási intézmények alapításához. A nem állami, nem önkormányzati intézményfenntartó a javaslatban foglaltak szerint kötött megállapodás alapján közreműködhet az állami, illetve az önkormányzati feladatok ellátásában. Ebben az esetben olyan arányban, amilyen arányban átvállalják a feladatot, megilleti őket az anyagi támogatás.

A hátrányos megkülönböztetés tilalmának a javaslatba történő felvétele összhangban áll a Magyar Köztársaság által aláírt nemzetközi szerződésekben meghatározott kötelezettségeinkkel, valamint a Magyar Köztársaság Alkotmánya 70/A. §-ában foglaltakkal (4. §).

A Magyar Köztársaság Alkotmánya 68. §ának (2) bekezdésében foglaltaknak megfelelően biztosítani kell a Magyar Köztársaság területén élő nemzeti és etnikai kisebbségekhez tartozók anyanyelvi oktatáshoz való jogát. A javaslat nem csak az iskolai oktatásban, hanem az óvodai nevelésben is lehetővé teszi, hogy a nemzeti vagy etnikai kisebbséghez tartozó gyermek, tanuló anyanyelvén vagy anyanyelven és magyarul részesüljön óvodai nevelésben (5. §).

A tankötelezettség

A 6. §-hoz

Az iskolai oktatásban való részvétel nem csak jog, hanem kötelezettség is. A tankötelezettség beálltát a javaslat két feltételtől, az életkortól, továbbá az iskolába lépéshez szükséges fejlettség elérésétől teszi függővé. A tankötelezettség megszünése általában a tizenhatodik életévhez kötődik. A javaslat azonban figyelembe veszi, hogy a testi, érzékszervi, értelmi, beszéd, továbbá a más fogyatékos tanulók nehezebben tudják elsajátítani az ismereteket, ezért lehetővé teszi a tankötelezettség két évvel történő meghosszabbítását.

A javaslat nem ismeri a tankötelezettség alóli felmentést, továbbá nem teszi lehetővé, hogy a tankötelezettséget iskolarendszeren kívüli oktatásban teljesítsék. Új vonása a szabályozásnak, hogy a tankötelezettséget magántanulóként is teljesíteni lehet az iskolai rendszerű oktatásban.

A tankötelezettség megkezdéséről az iskola igazgatója dönt. Arról a kérdésről, hogy a gyermek a szükséges fejlettséget elérte-e az óvoda szakvéleménye, ha a gyermek nem járt óvodába a nevelési tanácsadó szakvéleénye, fogyatékos gyermek esetében az illetékes szakértői bizottság szakvéleénye alapján dönt. Igaz ez abban az esetben is, ha a gyermek magántanulóként kívánja teljesíteni a tankötelezettségét.

A gyermek a tankiötelezettséget iskolába járással vagy magántanulóként teljesítheti. A választás joga a szülőt illeti meg. A magántanuló is tanulói jogviszonyban álla az iskolával. A szülőnek tehát mindenképpen be kell íratni a gyermekét valamelyik iskolába, ahol bejelentheti, hogy gyermeke a tankötelezettségnek magántanulóként tesz eleget.

Az iskola igazgatója nem utasíthatja el a szülők kérését, amennyiben azzal nem ért egyet, meg kell keresnie a gyermek állandó lakóhelye szerint illetékes önkormányzat jegyzőjét, hogy határozza meg, milyen módon köteles eleget tenni a tanuló tankötelezettségének.

A nevelés és oktatás tantervi alapjai

A 8-9. §-hoz

Az Országos óvodai nevelési program határozza meg azokat a követelményeket, amelyeket minden óvodának teljesíteni kell. Az óvoda foglalkozási programja ezekre a követelményekre épülhet. Ez a megoldás biztosítja, hogy az intézmény szakmai önállósága mellett érvényesüljenek azok az elvárások, amelyeket az óvodai neveléssel szemben általában támasztani kell (8. §).

A Nemzeti alaptanterv feladata azoknak a követelményeknek a meghatározása, amelyek garantálják, hogy a tanuló az iskolai oktatás első-tizedik évfolyamán - az iskolák sokszínűsége ellenére - elsajátítsa azokat az ismereteket, amelyek lehetővé teszik a középiskolába történő továbbhaladást, az iskolai szakképzésbe történő bekapcsolódást. A Nemzeti alaptanterv állandóságát garantálja, hogy a legfontosabb, az egész közoktatás működésének szakmai alapelveit tartalmazza. A Tantervi alapelveket a Kormány adja ki. A Kormány által kiadott Tantervi alapelvekre épülnek a Tantervi követelmények, amelyet a művelődési és közoktatási miniszter az Országos Köznevelési Tanács javaslatára adhat ki. A Tantervi követelmények alapján készülnek - iskolatípusonként - a kerettantervek, amelyeket a művelődési és közoktatási miniszter ad ki, az Országos Köznevelési Tanács javaslatára. Pedagógiai programjukat az iskolák a kerettantervek alapján készítik el.

II. FEJEZET

A GYERMEK, A TANULÓ ÉS A SZÜLŐ JOGAI ÉS KÖTELESSÉGEI

A gyermek, a tanuló jogai és kötelességei

A 10-12. §-hoz

A gyermek, tanuló fejlődéséhez, neveléséhez, illetve oktatásához megfelelő környezetet kell kialakítani. Ez a kötelezettség a fenntartókat és az intézmények alkalmazottait terheli. A fejlődéshez ugyanis elengedhetetlenül szükség van az egészséges környezetre, a megfelelő életrend kialakítására, a pihenőidőre, a testmozgásra és az étkezésre.

A javaslat védi a gyermeket és tanulót azzal, hogy kifejezetten tiltja azokat a cselekményeket, amelyek alkalmasak lehetnek az emberi méltósághoz való jog megsértésére.

A tanuló jogaira és kötelességeire vonatkozó rendelkezések szolgálják az alapelvekben meghatározottak érvényesülését.

A gyermek, tanuló esélyegyenlőségét szolgálja, hogy amennyiben családi anyagi helyzete ezt indokolttá teszi, kérelemre mentesülhet a fizetési kötelezettség alól. Ugyancsak ezt a célt szolgálja, hogy a tanuló, illetve a szülő engedélyt kaphat a fizetési kötelezettség teljesítésének halasztására vagy a részletekben történő fizetésre (10. §).

A javaslat meghatározza a tanu7lókat megillető legfontosabb jogokat. E jogok felsorolása garanciális jellegű a tanuló részére, mert azok érvényesüléséért az iskola minden alkalmazottja felelős. A tanuló a javaslatban meghatározott jogainak megsértése esetén a javslatban meghatározott eljárás szerint védelmet kérhet.

A szakképzésben résztvevő tanuló tanulói jogviszonyának keretében munkát végez, bekapcsolódik a termelésbe. A tanulói jogviszonyra azonban nem terjednek ki a munka világát rendező jogszabályok, ezért teszi lehetővé a javaslat az érdekvédelemre vonatkozó rendelkezések alkalmazását ezen a területen.

A szakképzésben résztvevő tanuló koránál fogva fokozott veszélynek van kitéve. Ennek figyelembe vételével kötelezővé teszi a javaslat a felelősségbiztosítás megkötését a tanuló javára. Ez a kötelezettség azt terheli, aki a gyakorlati képzést szervezi (11. §). A tanuló kötelezettségeinek felsorolása azt szolgálja, hogy a tanuló megismerhesse a vele szemben támasztható elvárásokat.

A tanuló legfontosabb kötelezettsége, hogy a foglalkozásokon részt vegyen, s eleget tegyen tanulmányi kötelezettségeinek. A javaslat nemcsak a kötelező tanórai foglalkozásokon való részvételkt írja elő. A nem kötelező tanórai foglalkozásokat a tanuló választja ki, abban az esetben azonban, ha kiválasztotta, már köteles azokon megjelenni (12. §).

A szülők jogai és kötelességei

A 13-14. §-hoz

A szülő joga, hogy gyermekének szabadon megválassza a nevelési, nevelési-oktatási intézményt. A választás joga természetesen nem jelenti azt, hogy a nevelési-oktatási intézmény köteles a gyermeket, tanulót felvenni. A nevelési-oktatási intézmény a javaslatban meghatározott korlátokkal eldöntheti, hogy kit vesz fel. A szabad intézményválasztásból következik az is, hogy a fenntartó, illetőleg a nevelési-oktatási intézmény vezetője nem zárhatja ki a felvételi kérelem benyújtásának a jogát azon az alapon, hogy a jelentkező nem lakik a nevelési-oktatási intézmény székhelyén.

Az alapelvekkel összhangban a szülő felléphet az iskolában annak érdekében, hogy ott az ismereteket tárgyilagosan, többoldalű módon közvetítsék, illetve hogy lehetővé tegyék a hit- és vallásoktatást.

A javaslat figyelembe veszi azt is, hogy a települések egy részén nem móködik olyan általános iskola, amelyik a tankötelezettség végéig, azaz tizanhat éves korig biztosítja az iskolai nevelést és oktatást. Ezért lehetővé teszi, hogy a szülő gyermeke állandó lakóhelyén a polgármestertől segítséget kérjen tanköteles gyermekének iskolai elhelyezéséhez. A polgármester a segítségnyújtást nem tagadhatja meg, mivel a községi, városi, fővárosi, kerületi, megyei jovú városi önkormányzat feladata az általános iskolai oktatásról való gondoskodás. E kötelezettségének az önkormányzat - iskolafenntartással vagy megállapodás megkötésével - akkor tesz eleget, ha gondoskodik arról, hogy a településen élők tankötelezettségüknek eleget tudjanak tenni. Abban az esetben, ha a településen van olyan iskola, amelyikben a tankötelezettséget teljesíteni lehet, de a szülő nem azt választja, a polgármestert nem terheli ez a kötelezettség (13. §).

A házasságról, a családról és a gyámságról szóló 1952. évi IV. törvény 75. §-ának (1) bekezdése alapján a szülő kötelessége, hogy elősegítse gyermeke testi, értelmi és erkölcsi fejlődését. E kötelezettség körében eleget kell tennie a javaslatban megahtározott elvárásoknak is. Ennek keretén belül kiemelkedő jelentőségű, hogy a szülőnek gondoskodnia kell a tankötelezettség, illetőleg a képzési kötelezettség teljesítéséről. Abban az esetben, ha a szülő e kötelességének nem tesz eleget, a jegyző annak teljesítését elrendelheti, súlyosabb esetben szabálysértési eljárást indíthat, illetőleg gyámhatósági intézkedést kezdeményezhet.

A javaslat által meghatározott jogok összhangban vannak azokkal a kötelezettségekkel, amelyek a szülőkre hárulnak, azáltal, hogy ellátják a gyermek szülői felügyeletét. Ahhoz, hogy a szülő gyermeke testi, értelmi és erkölcsi fejlődését elő tudja segíteni, szükség van arra, hogy a nevelési-oktatási intézménytől segítséget kapjon tájékoztatás, tanácsadás keretében is.

Az óvoda, iskola nyílt, demokratikus működésének elengedhetetlen feltétele, hogy a szülő érdemi beleszólási jogot kapjon az intézmény életébe. Ezt garantálja a javaslattételi jog és a választadási kötelezettség, a foglalkozások megszervezésének kezdeményezési joga, az iskolaszék működésében való részvételi jog (14. §).

III. FEJEZET

A KÖZOKTATÁSBAN ALKALMAZOTTAK

A közoktatásban alkalmazottak köre

A 15. §-hoz

A közoktatási intézmények működéséhez szükséges feltételek akkor teremthetők meg, ha ismert, hogy a feladatok ellátásához milyen alkalmazottak foglalkoztatására van szükség. A javaslat 15. §-a ennek érdekében szabályozza a közoktatásban alkalmazottak körét. Ezek a szabályok minden közoktatási intézményre vonatkoznak, függetlenül attól, hogy ki az intézmény fenntartója.

Alkalmazási feltételek a munkavégzés egyes szabályai

A 16-17. §-hoz

A Munka Törvénykönyve és a közalkalmazottak jogállásáról szóló törvény mellett rendezi a javaslat azokat a foglalkoztatással összefüggő kérdéseket, amelyek a közoktatásban alkalmazottak sajátos feladatait figyelembe veszik. Ezek a szabályok minden közoktatási intézményre vonatkoznak, függetlenül attól, hogy ki az intézmény fenntartója. (16. §).

A javaslat meghatározza azokat a felsőfokú iskolai végzettségeket, amelyek ahhoz szükségesek, hogy pedagógus-munkakörben alkalmazzanak valakit. E rendelkezések szigorúak, nem teszik lehetővé felsőfokú iskolai végzettség hiányában a pedagógus-munkakörben való foglalkoztatást. Az elvásárok szigorodása nem okoz pedagógus munkanélküliséget. Az átmeneti rendelkezések lehetővé teszi a javaslatban előírt iskolai végzettséggel, szakképesítéssel nem rendelkező pedagógus további foglalkoztatását meghatározott életkor elérése után, a nyugdíjjogosultság időpontjának eléréséig, egyéb esetben azzal a feltétellel, hogy a szükséges szakképesítést, felsőfokú iskolai végzettséget meg kell szereznie. E szigorú képesítési követelmények meghatározása az egyik előfeltétele annak, hogy szakmailag megújuljon a közoktatás, és megszűnjön a képesítéssel nem rendelkező pedagógusok alkalmazása. (17. §). (A javaslat nem ismeri az előírt képesítés alóli felmentés lehetőségét. Az átmeneti rendelkezések teszik lehetővé - szűk körben - a képesítés hiányában való foglalkoztatást azzal a feltétellel, hogy öt éven belül a javaslatban meghatározott felsőfokú iskolai végzettséget meg kell szerezni.)

a nevelési-oktatási intézmény intézményvezetői megbízás feltételei

A 18. §-hoz

A vezetői megbízásra megállapított feltételek alkalmazása is kötelező valamennyi intézményfenntartóra. Az intézményvezetői megbízás követelményei hasonlóan a pedagógus munkakörök betöltésére előírt feltételekhez, meglehetősen szigorúak annak érdekében, hogy szakmailag a legalkalmasabb pedagógusok kerüljenek az intézmények élére. A változások a kiadott vezetői megbízásokat nem érintik. Erről a zárórendelkezések keretében intézkedik a javaslat.

A pedagógus jogai és kötelességei

A 19. §-hoz

A pedagógus feladatai között kiemelt szerepet kap a gyermek, a tanuló. A tanulói és a szülői jogok érvényesülésének egyik biztosítéka, hogy a pedagógus kötelezettségei között megjelenik a tájékoztatási, válaszolási kötelezettség.

A javaslat biztosítja a pedagógus szakmai önállóságát, többek között az átadásra kerülő ismeretek a pedagógiai program keretében történő megválasztásában, a nevelés és az oktatás módszereinek kiválasztásában, az alkalmazott tankönyvek és tanulmányi segédletek megválasztásában. A pedagógus joga, hogy irányítsa, értékelje a gyermek, tanuló munkáját, minősítse a tanuló tudását, hozzájusson a munkájához szükséges ismeretekhez, továbbképzésben vegyen részt. A pedagógust megillető jogok nem vonhatók el, azt az intézmény vezetője vagy fenntartója nem gyakorolhatja.

IV. FEJEZET

A KÖZOKTATÁS RENDSZERE

A közoktatás intézményei

A 20-23. §-hoz

A javaslat 20. §-a felsorolja azokat az intézményeket, amelyek a nevelő, valamint a nevelő és oktató munkához létesíthetők. Külön intézményhálózat látja el a fogyatékos gyermekek nevelését és oktatását. A fogyatékos gyermekek nevelését és oktatását. A fogyatékos gyermekekkel foglalkozó óvoda, iskola a fogyatékosság típusának megfelelő sajátos feltételekkel kell hogy rendelkezzen.

A közoktatás pedagógiai szakszolgálatainak intézményei nyújtannak segítségét a nevelési-oktatási intézményekben folyó pedagógiai munkához, az arra rászoruló gyermek, tanuló képességeinek kibontakoztatásához (21. §).

A javaslat azokat a közoktatási intézményeket sorolja fel, amelyeknek a feladata a nevelési-oktatási intézmények és a fenntartók munkájának a segítése, illetőleg, amelyek részt vesznek a közoktatási rendszer igazgatásával kapcsolatos tevékenység ellátásában.

Az intézményfenntrtók lehetőségeit szélesíti a többcélú intézmény, amelynek keretei között, - a tankerületi oktatásügyi központ feladatait kivéve - ellátható több közoktatási intézmény feladata (22. §).

Abban az esetben, ha olyan közoktatási intézményt kívánnak létesíteni, amelyik nem szerepel a javaslatban, miniszteri engedélyre van szükség. A miniszter ahhoz adhat engedélyt, hogy a javaslatban meghatározottakon kívül más közoktatási intézményt alapítsanak. A miniszteri engedély nem pótolja a közoktatási intézmény létrejöttéhez és működésének megkezdéséhez szükséges eljárást. A miniszteri engedély birtokában lehet lefolytatni a közoktatási intézmény működésének megkezdéséhez szükséges engedély kiadásával összefüggő eljárást.

Az egyes közoktatási intézmények

Az óvoda

A 24. §-hoz

A javaslat meghatározza azt az időtartamot, amelyen belül a gyermek óvodai nevelésben vehet részt. Három éves kor alatt a gyermekkel nem a közoktatás rendszere foglalkozik, míg hét éves kor után a gyermek vagy iskolába köteles járni, vagy pedig az állapotának megfelelő sajátos képzésben köteles résztvenni.

Az óvoda - családi neveléssel együtt - megalapozza a gyermek személyiségének és képességeinek fejlődését, az iskolai nevelést. A gyermek iskolai életmódra való felkészítése az óvodai nevelés keretében történik.

Az iskolai nevelés és oktatás közös szabályai

A 25. §-hoz

Az iskola pedagógiai értelemben az alapvizsgára, érettségi vizsgára, illetve szakmai vizsgára történő felkészítést jelenti. E feladatának az iskola a tanórai foglalkozások keretében tesz eleget, melynek egy része kötelező tanórai foglalkozás, másik része választható tanórai foglalkozás. Az alapvizsgára és az érettségi vizsgára, illetve a szakmai vizsgára történő sikeres felkészüléshez elégséges a kötelező tanórai foglalkozásokon való részvétel. A nem kötelező tanórai foglalkozások keretében olyan ismeretek átadására kerülhet sor, amelyek segítik a vizsgákra történő felkészítést, illetőleg olyan többlet ismereteket nyújtanak, amelyek már nem szükségesek ahhoz, hogy a tanuló felkészüljön a vizsgákra.

Az iskolai évfolyamok számozása az általános iskola első évfolyamától a középiskolai tanulmányok utolsó évfolyamáig folyamatos. Ha a gimnázium az ötödik évfolyamtól kapcsolódik be az oktatásba, az iskola legalacsonyabb évfolyamának a jelölése az ötödik évfolyam. A szakképzésben az iskolai évfolyamok számozása újrekezdődik. Ha a szakiskola résztvesz az alapvizsgára történő felkészítésben is, ezeket az évfolyamokat a kilenccel, illetve a tízzel kell jelölni. A szakképző évfolyamok számozása előlről kezdődik az első évfolyamtól. A szakközépiskolában az érettségiig az évfolyamok számozása folyamatos. Ha a kilencedik évfolyamtól kezdi az oktatást, a legalacsonyabb évfolyam jelölése a kilenc, a legmagasabbé pedig tizenkettő vagy tizenhárom. A szakképzésben az elsőtől kezdődik a számozás.

Az iskolaváltást, az alapvizsgára történő felkészítést könnyíti meg, hogy az iskolai oktatás első évfolyamától, a tizedik évfolyamig általános műveltséget megalapozó nevelés és oktatás folyik, amelynek keretében teljesíteni kell a tankötelezettséget, illetőleg fel lehet készülni az alapvizsgára. Bármilyen iskolatípusba jár a tanuló - az alapfokú művészetoktatást kivéve - a tizedik évfolyam elvégzése után alapvizsgát tehet, illetőleg a tizedik évfolyamról kiállított bizonyítvány alapfokú iskolai végzettséget tanusít.

(Az ingyenesség az iskolai oktatás általános műveltséget megalapozó, alapvizsgára felkészítő évfolyamain a tanórai foglalkozások keretében történő nevelésre és oktatásra terjed ki, függetlenül attól, hogy az a tanuló részére kötelező, illetőletg választható. Ily módon valósul meg az ingyenes és kötelező általános iskola.)

Az általános iskola

A 26. §-hoz

Az általános iskolának általános műveltséget megalapozó évfolyamai vannak. Általános iskolaként működik az iskola akkor is, ha évfolyamainak száma nem éri el a tízet. A ma működő nyolc vagy annál kevesebb évfolyammal rendelkező iskola továbbműködhet. Az önkormányzat, amennyiben az általános iskolai oktatást nem intézmény fenntartással oldja meg, köteles segítséget nyújtani a szülő részére ahhoz, hogy iskolát találjon.

A szakiskola

A 27. §-hoz

A szakiskola a tankötelezettség megszűnése után készíti fel a tanulót szakmai vizsgára vagy a munkába álláshoz, önálló életkezdéshez szükséges ismeretekre. A tankötelezettség fennállása alatt minden tanulónak általános műveltséget megalapozó évfolyamon kell folytatnia a tanulmányait. Ez a megoldás kizárja a tizenhat éves aluli gyermek dolgoztatását.

A szakiskolának általános műveltséget megalapozó évfolyama is lehet. Az itt folyó nevelés és oktatás felkészíti a tanulót az alapvizsgára.

Abban az esetben, ha a szakiskolának általános műveltséget megalapozó évfolyama is van, az iskola pedagógiai programjának kell gondoskodnia arról, hogy az általános műveltséget megalapozó oktatás és a szakmai vizsgára felkészítő oktatás egységes keretek között folyjon, egységes oktatási célt szolgáljon. Az iskolának egy pedagógiai programja, egy helyi tanterve van, amelyik átfogja a szakképzési évfolyamon és az általános műveltséget megalapozó évfolyamokon folyó nevelést és oktatást.

A gimnázium

A 28. §-hoz

A javaslatnak a gimnáziumra vonatkozó rendelkezései lehetővé teszik, hogy többféle szerkezetű gimnázium jöjjön létre. A gimnáziumi nevelés és oktatás az általános műveltséget megalapozó iskolai évfolyamokon kezdődik, amelynek keretében a tanuló felkészülhet az alapvizsga letételére. A gimnázium pedagógiai programja adja meg a nevelés és oktatás keretét, amelyik átfogja valamennyi iskolai évfolyam ismereteit.

A gimnáziumban folyó nevelésnek és oktatásnak már az általános műveltséget megalapozó évfolyamokon is szolgálnia kell az érettségi vizsga letételéhez, a felsőfokú iskolai tanulmányok megkezdéséhez szükséges ismeretek elsajátítását. A gimnáziumban folyó, érettségi vizsgára felkészítő nevelés és oktatás egy évfolyammal, a tizenharmadik évfolyammal meghosszabbítható, ha az iskolában folyó sajátos képzés azt indokolja.

A szakközépiskola

A 29. §-hoz

A szakközépiskolában az oktatás az általános műveltséget megalapozó évfolyamokon kezdődik és a szakmai vizsgára történő felkészítéssel fejeződik be. Az iskola már a szakmai vizsgára történő felkészítés előtt nagyobb hangsúlyt fektethet azokra a tantárgyakra, amelyek a szakmai vizsgára való felkészülést is segítik. Az egységes, az iskola valamennyi évfolyamát átfogó pedagógiai program jó lehetőséget nyújt ahhoz, hogy a szakképzésbe bekerülő tanuló az általános képzés keretében elsajátítsa mindazokat az elméleti ismereteket, amelyek megkönnyítik a szakirányú középiskolai tanulmányokat, illetve előkészítik a szakirányú felsőfokú iskolai továbbtanulásra történő felkészülést.

A gyógypedagógiai nevelési-oktatási intézmény, a képzési kötelezettség

A 30. §-hoz

A javaslat nem foglal állást abban a kérdésben, hogy a testi, az érzékszervi, az értelmi, a beszéd- továbbá más fogyatékos gyermek, tanuló óvodai nevelése, iskolaioktatása milyen formában - erre a célra létrehozott külön intézményben vagy a többi gyermekkel, tanulóval együtt - történjék. Olyan szakmai kérdés ez, amelyet minden gyermeknél külön-külön kell vizsgálni. Ezt a feladatot a tanulási képességet vizsgáló szakértői és rehabilitációs bizottság, illetve az országos szakértői és rehabilitációs tevékenységet végző szakértői bizottság látja el. A bizottságok a gyermek vizsgálata alapján állapítják meg, hogy a gyermeknek milyen, a fogyatékosságból eredő hátrányok felszámolására, megszüntetésére alkalmas óvodai nevelésre, iskolai oktatásra van szüksége.

A testi, érzékszervi, értelmi, beszéd vagy más fogyatékos gyermek abba a nevelési-oktatási intézménybe vehető fel, amelyik rendelkezik azokkal a személyi és tárgiy feltételekkel, amelyek a speciális oktatáshoz szükségesek. A szülő ezért a szabad iskolaválasztási jogának gyakorlása során kötve van azokhoz az iskolákhoz, amelyek e sajátos feltételekkel rendelkeznek. Ezek közül kell kiválasztania azt az intézményt, amelyikbe a gyermekét be kívánja íratni. A gyermek, tanuló érdekében a javaslat hatáskört állapít meg a jegyző részére, amelynek alapján kötelezheti a szülőt, hogy jelenjen meg szakértői vizsgálaton, illetve, hogy a gyermekét a szakértői vizsgálat alapján kiválasztott nevelési-oktatási intézménybe írassa be.

A szülő az államigazgatási eljárás általános szabályai szerint élhet a jogorvoslat jogával, fellebbezhet a jegyző határozata ellen a köztársasági megbízotthoz, illetőleg a köztársasági megbízott másodfokú határozatát jogszabálysértésre hivatkozva megtámadhatja a bíróság előtt.

A javaslat megszünteti a tankötelezettség alóli felmentés intézményét, s annak érdekében, hogy minden gyermek állapotának megfelelő képzést kapjon bevezeti a képzési kötelezettséget. A képzési kötelezettség alatt a fogyatékos gyermek megkapja az egyéni fejlődéséhez szükséges segítséget.

Az alapfokú művészetoktatási intézmény

A 31. §-hoz

Az alapfokú művészetoktatási intézmény sajátos iskola, nem feladata, hogy a tanulót alapvizsgára, illetőleg szakmai vizsgára felkészítse. Az alapfokú művészetoktatási intézmény a művészetoktatás feladatait valósítja meg. A javaslat nem korlátozza, illetőleg nem határozza meg a művészeti területet, ennek megfelelően bármilyen művészeti ág elsajátításához létrehozható alapfokú művészetoktatási intézmény

A kollégium

A 32. §-hoz

A tankötelezettség teljesítésének, illetőleg a tizedik évfolyam elvégzését követően a további tanulmányok folytatásának, a szabad intézményválasztási jog érvényesülésének elengedhetetlen feltétele, hogy a tanuló és a szülő segítséget kapjon az elhelyezési feltételek megteremtéséhez abban az esetben, ha a gyermek állandó lakóhelyén vagy ahhoz elérhető közelségben nem működik olyan iskola, amelyik a tanulmányok folytatásához szükséges. A kollégium nemcsak elhelyezést biztosít, feladata elősegíteni a tanuló egyéni képességének, fejlődésének kibontakozását is. Az externátusi ellátása alapján a tanuló maga gondoskodik az elhelyezésről,egyébként minden a kollégium által nyújtott szolgáltatást - foglalkozásokon való részvétel, étkezés - igénybe vehet.

A többcélú intézmény

A 33. §-hoz

Az önkormányzatok feladatszervezési szabadságából következően növekedni fog azoknak a közoktatási intézményeknek a száma, amelyek többféle közoktatási feladatot látnak el. Ez az intézménytípus lehetővé teszi, hogy egy szervezeti keretben az iskola a tanulóknak többféle választási lehetőséget nyújtson. Abban az esetben ugyanis, ha a többcélú intézmény keretében általános iskola, gimnázium és szakiskola is működik, minden tanuló megtalálhatja azt az iskolát, amelyik leginkább megfelel adottságainak.

A többcélú intézmény és az általános műveltséget megalapozó évfolyammal működő szakiskola, gimnázium, illetve szakközépiskola között az a lényeges különbség, hogy míg a szakiskola, a gimnázium és a szakközépiskola valamennyi évfolyamát átfogó egységes helyi tartervet készít, a többcélú intézményekben az egyes iskolatípusok feladataira külön-külön kell elkészíteni a helyi tantervet.

A többcélú művelődési intézmény létesítése nem járhat azzal, hogy a fenntartó a működéshez szükséges eszközökre nézve indokolatlan megtakarításra törekedjék. Ilyen intézmény ugyanis csak akkor működhet megfelelően, ha valamennyi feladat ellátásához az anyagi, tárgyi, technikai és személyi feltételek biztosítva vannak. Természetszerűen ennek az intézménytípusnak az előnye a közös működtetésből származó megtakarítás, például fűtés, világítás, technikai felszerelés, azonban ez a takarékosság nem ronthatja a szakmai munka színvonalát és eredményességét.

Az általános művelődési központ minden esetben ellát az önálló kulturális, művészeti, közművelődési és sportfeladatok közül legalább egy feladatot. Ez adja a sajátos, a többi intézménytől eltérő jellegét. Az általános gyakorlat szerint például a könyvtár önálló tagintézményeként működve az általános művelődési központon belül, a település lakossága részére is nyújt ellátást. Nem ritka azonban a sport vagy a kulturális feladatok általános művelődési központ keretében történő ellátása sem. A közös igazgatású intézmény nem köteles ilyen feladatokat ellátni. A javaslat alapján azonban elláthat önálló kulturális, művészeti, sport vagy közgyűjteményi tevékenységet. A közös igazgatási intézmények a legváltozatosabb formában létesíthetők és tarthatók fenn. Jelenleg a több iskola, az iskola és a kollégium „együttélése” a leggyakoribb. Számtalan szakközépiskola és szakiskola, iskola és kollégium működik ma az országban.

A pedagógiai szakszolgálatok

A 34-35. §-hoz

A javaslat meghatározza azokat a szolgáltatásokat, amelyek segítséget adnak a szülő, a pedagógus és a nevelési-oktatási intézmény részére a nevelési feadataik ellátásához. A pedagógiai szakszolgáltatások a gyermek, a tanuló és a szülő részére ingyenesek. A szolgáltatások biztosítása kötelező önkormányzati feladat.

A fogyatékos gyermekekkel, tanulókkal való foglalkozás, törődés a korai fejlesztés, tanácsaás, gondozás, a szakértői és rehabilitációs tevékenység, a logopédiai szolgáltatás és a konduktív pedagógiai szolgáltatás keretében valósul meg. Első lépcsőként a fogyatékosság megállapítására, a fogyatékosságnak megfelelő nevelési-oktatási intézmény kiválasztására, a sajátos nevelés, oktatás meghatározására van szükség. A gyermek érdekében a szülő köteles részt venni a feltáró szakértői munkában.

A nevelési tanácsadás az ép intellektusú gyermekekkel kapcsolatosan nyújt segítséget a tanulást hátráltató rendellenességek feltárásához, megszüntetéséhez.

A javaslat egyértelművé teszi, hogy a pályaválasztásban milyen feladata van a közoktatásnak. Ez a szolgáltatás azoknak nyújt segítséget, akik még nem fejezték be az iskolai tanulmányaikat. Feladata nem a munkábaállítás segítése, tehát meghatározott munkahely megjelölése, hanem a pályáraállítás. E tevékenység jó lehetőséget biztosít a munkanélküliség megelőzéséhez.

A gyógytestneveléssel kapcsolatos feladatokat az iskoláknak kell ellátnia. Ez része az alaptevékenységüknek, ezért nincs külön intézményrendszere.

A pedagógiai-szakmai szolgáltatások

A 36. §-hoz

Az intézmények szakszerű működéséhez elengedhetetlen, hogy pedagógiai munkájukhoz segítséget kapjanak. A szülők jogos igénye és elvárása, hogy gyermekeik neveléséhez szakember adjon megfelelő útmutatást. Ezeket a célokat szolgálják a pedagógiai-szakmai szolgáltatások.

A pedagógiai-szakmai szolgáltatásokról történő gondoskodás a fővárosi és a megyei önkormányzatok kötelező feladata. Nem szabályozott azonban a feladatot ellátó intézmény. Az önkormányzat joga kiválasztani a megfelelő szakmai feltétellel rendelkező intézményt. Ily módon nincs akadálya annak, hogy a különböző szolgáltatásokat más-más intézmény lássa el, például a továbbképzések szervezésével megbízzák a felsőfokú oktatási intézményeket.

A pedagógiai-szakmai szolgáltatások és a tankerületi oktatásügyi központok feladatai nem keresztezik egymást. A tankerületi oktatásügyi központok nem teszik feleslegessé a pedagógiai szakmai szolgáltatásokat. Míg ugyanis az utóbbi feladata a miniszter és a fenntartók irányító munkájának segítése, a pedagógiai szakmai szolgáltatások a közoktatási intézmények, a pedagógusok munkáját segítik. A pedagógiai-szakmai szolgáltatásnak jellegéből adódóan alkalmazkodnia kell az igényekhez. Jövője attól függ mennyiben tudja segíteni a hozzáfordulókat. A szaktanácsadás előtt nagy jövő áll, hiszen a tanácsadás bármilyen körre kiterjedhet, a pedagógiai, pénzügyi, szervezési, jogi területeire is. A tanácsadás szervezése az érdekeltek akaratán és megállapodásán múlik.

V. FJEZET

A KÖZOKTATÁSI RENDSZER INTÉZMÉNYEINEK MŰKÖDÉSE

A működés általános szabályai

A 37-39. §-hoz

A javaslat a Polgári Törvénykönyv 29. §-ának (1) bekezdésére építve új jogi személyt létesít, a közoktatási feladatok ellátására szolgáló közoktatási intézményt. A közoktatási intézmény jogi személyisége független attól, hogy önálló intézményként vagy más intézmény szervezetéhez tartozva működik, illetőleg, hogy milyen gazdálkodási jogkörrel rendelkezik. E rendelkezés alapján világosan elhatárolódik egymástól a fenntartó- és a közoktatási intézmény még abban az esetben is, ha a fenntartó szervezetileg nem önállóan működteti a közoktatási intézményt. A javaslat meghatározza az intézmény létesítésével és megszüntetésével kapcsolatos szabályokat is. Ennek lényege, hogy a közoktatási intézmény a nyilvántartásba vétellel jön létre. Ennek nem mond ellent, hog a nem önkormányzat által létesített nevelési-oktatási intézmény esetében nem elégséges az intézményalapítás, létesítés, hanem arra is szükség van, hogy a működés megkezdéséhez engedélyt kérjenek. A javaslat az alapítás szabályait attól függetlenül állapítja meg, hogy az alapító állami, önkormányzati szerv vagy más jogalany. Figyelembe veszi azonban, hogy a költségvetési szervek tekintetében alkalmazni kell az államháztartásról szóló 1992. évi XXXVIII. törvényt is, amellyel összhangban határozza meg a nyilvántartásba vétel szabályait. A közoktatási intézmény jogi személyisége nem sérti a fenntartó érdekeit, hiszen az alapító okiratban meghatározhatja, korlátozhatja az intézmény vagyona feletti rendelkezési jogát, továbbá a gazdálkodással összefüggő jogosítványait. Abban a körben azonban, amenyben az alapító okirat mozgásteret enged, a közoktatási intézménynek jogában áll résztvenni a gazdasági életben, jogokat és kötelezettségeket szerezhet, munkáltatói jogokat gyakorolhat. Jogi személyiség hiányában a szakmai önállóság is üres fogalom marad, a munkaviszonnyal, illetőleg közalkalmazotti jogviszonnyal kapcsolatos törvények alkalmazása sem lehetséges. A munkáltató ugyanis csak akkor köthet kollektív szerződést, gyakorolhat tényleges munkáltatói jogokat, ha az ehhez szükséges jogosítványokkal rendelkezik (37. §).

A javaslat 38. §-a meghatározza azokat a kereteket, amelyek között a fenntartó korlátozhatja a közoktatási intézmény vagyon feletti rendelkezés jogát, illetőleg a gazdálkodással összefüggő jogosítványait. Az alapító, illetőleg a fenntrtó kötelessége gondoskodni arról, hogy az intézmény feladatai ellátásához szükséges feltételekkel rendelkezzen. A rendelkezési jog korlátait oly módon lehet csak megállapítani, hogy az ne veszélyeztesse a közoktatási intézmény működését.

A közoktatási intézmény anyagi haszonszerzésre irányuló tevékenységet is folytathat. Erre akkor van lehetősége, ha az alapító okiratban a vagyon feletti rendelkezési jogát, illetőleg a gazdálkodási jogosítványait nem korlátozzák olyan mértékben, hogy az kizárja ezt a lehetőséget. Költségvetési szervek esetében az államháztartásról szóló 1992. évi XXXVIII. törvény 96. §-ának (2) bekezdése alapján aza lapító okiratban kell meghatározni, hogy a közoktatási intézmény milyen vállalkozási tevékenységet folytathat (38. 4).

A nevelési-oktatási intézmények szakmai önállóságának egyik fontos eleme, hogy szervezetükkel és móködésükkel kapcsolatosan döntési jogosítványt csak jogszabály vonhat el tőlük. A döntések meghozatalában, előkészítésében, végrehajtásában és ellenőrzésében részt vesznek a pedagógusok, a tanulók, a szülők, illetőleg képviselők. E jogosítványaikkal nemcsak a javaslatban meghatározott módon élhetnek, mert jogszabály tovább bővítheti jogaikat (39. §).

A működés rendje

A 40-42. §-hoz

A közoktatási intézmény szakmai önállóságának része, hogy az intézmény móködését meghatározó legfontosabb szabályzatokat, a szervezeti és működési szabályzatot, valamint a házirendet helyben, az érdekelt intézményben készítik el és fogadják el. Érvényesül a munkamegosztás az intézmény és a fenntartó között. A szervezeti és működési szabályzatot, amelyik meghatározza az intézmény működésére, belső és külső kapcsolataira vonatkozó szabályokat az intézmény vezetője készíti el, és a nevelőtestület fogadja el. Ahhoz azonban, hogy érvényessé váljon, az intézmény fenntartójának jóváhagyására van szükség (40. §).

A nevelési-oktatási intézmény feladatai közé nemcsak a gyermek, tanuló nevelése és oktatása tartozik. Gondoskodnia kell a rábízott gyermekek, tanulók felügyeletéről is. Feladatai közé tartozik a tehetséggondozás, a hátrányos helyzetű gyermekek felzárkóztatása, a gyermek és ifjúságvédelemmel kapcsolatos feladatok ellátása is (41. §).

Az iskola meghatározhatja a tanulói jogviszony létesítésének tanulmányi feltételeit. E jogát a tanuló érdekében korlátozza a javaslat, mivel a testi, érzékszervi, értelmi, beszéd vagy más fogyatékos tanuló felvételét a szakértői bizottság által kijelölt iskola csak helyhiány miatt tagadhatja meg. Az az iskola pedig, amelyet a fenntartó a tankötelezettség teljesítésére kijelölt, a körzetében lakó gyermek felvételét nem tagadhatja meg.

Rendezi a javaslat - a szakképzési törvényjavaslattal összhangban - azt is, hogy ki vehet részt az iskola gyakorlati képzési feladatainak az ellátásában, illetőleg milyen módon kell megszervezni az iskolai gyakorlati képzést (42. §).

A javaslat a kollégium működésével kapcsolatos legfontosabb szabályokat rendezi. A fenntartó jogosítványai közé tartozik az is, hogy a kollégium részére sajátos feladatként a kiemelkedő képességű tanulókkal való foglalkozást jelölje meg.

A kollégium munkarendjének természetszerűen figyelembe kell vennie azoknak az iskoláknak a munkarendjét, amelyek tanulói részére elhelyezést biztosít. A tanulók jogait védi az az előírás, amelyik megtiltja a hazautazás kötelezővé tételét a tanítási évben (43. §).

A foglalkozási és pedagógiai program

A 44-51. §-hoz

Az óvodák és iskolák sokszínűségét, az Alkotmányban biztosított tanítás szabadságát garantálja, hogy a nevelési-oktatási intézmények joga és kötelessége az arculatuknak, a hagyományaiknak és a helyi igényeknek leginkább megfelelő foglalkozási, illetve pedagógiai program elfogadása. Az óvodai, illetve iskolai foglalkozási és pedagógiai program az Országos óvodai nevelési programban és a Nemzetialaptantervben meghatározottakat „fordítja le” az intézmény szintjére.

A foglalkozási, illetve a pedagógiai programot nyilvánosságra kell hoznia a nevelési-oktatási intézménynek. Ezáltal nyílik lehetősége a szülőnek arra, hogy válasszon a nevelési-oktatási intézmények közül.

A foglalkozási, illetve a pedagógiai program nyilvánosságra hozatalával kapcsolatos rendelkezés összhangban áll a személyes adtok védelméről és a közérdekű adatok nyilvánossgáról szóló 1992. évi LXIII. törvény III. fejezetében meghatározattakkal, amelyek alapján az állami vagy helyi önkormányzati feladatot ellátó szerv köteles a feladatkörébe tartozó ügyekben elősegíteni a közvélemény pontos tájékoztatását (44. §).

A nevelési-oktatási intézmény fogadja el azt a foglalkozási, illetve pedagógiai programot, amely szerint az óvodában a nevelőmunka, az iskolában és a kollégiumban a nevelő- és oktatómunka folyik. E jogosítványa nem vonható el. A nevelőtestület által elfogadott foglalkozási, illetve pedagógiai program azonban csak akkor válik érvényessé, ha azt a fenntartó jóváhagyja. A jóváhagyás szabályait és rendjét a javaslat szabályozza.

Az ajánlott óvodai pedagógiai programot és az ajánlott tantervet a művelődési és közoktatás miniszter adja ki. Ez a biztosíték arra, hogy megfelel az elvárásoknak. Csak a miniszter által kiadott óvodai programok, tantervek megkülönböztetésére lehet alkalmazni az „ajánlott” megjelölést.

Az iskola helyi tantervének át kell fognia valamennyi iskolai évfolyamot, tehát az általános műveltséget megalapozó évfolyamokat is. Ez különbözteti meg a többcélú intzménytől, amelyben az egyes iskolatípusok feladataira külön-külön helyi tantervet kell alkalmazni. Így például, ha az általános művelődési központban általános iskola és gimnázium is működik, külön helyi tantervet kell készíteni az általános iskolára és a gimnáziumra (45. §).

A Nemzeti alaptantervre épülő kerettantervek hivatottak biztosítani, hogy olyan iskolai helyi tantervek készüljenek, amelyek alapján a tanuló iskolát tud változtatni. Az általános műveltséget megalapozó évfolyamokon folyó oktatásnak iskolatípustól függetlenül lehetővé kell tennie, hogy a tanuló az alapvizsgára felkészüljön. Ezáltal nyílik meg annak a lehetősége, hogy az általános iskolában felkészülő tanuló a gimnáziumban is folytatni tudja tanulmányait, illetőleg a gimnáziumba járó tanuló általános iskolába, szakiskolába vagy szakközépiskolába kérje átvételét (46. §)

Az óvoda foglalkozási programja az Országos óvodai nevelési programban meghatározottak alapján meghatározza a gyermekkel való foglalkozás nevelési feladatait. A javaslat külön kiemeli a nemzeti vag etnikai kisebbség kultúrájának és nyelvének ápolásával kapcsolatos feladatokat abban az esetben, ha az óvodában nemzeti vagy etnikai kisebbséghez tartozó gyermekek járnak (47. §)

Az iskola sajátos arculatát a pedagógiai program határozza meg. A pedagógiai program része a helyi tanterv, amely az iskolában folyó nevelő és oktató munka alapja. A helyi tanterv határozza meg évfolyamonkénti bontásban azokat a követelményeket, amelyeket a tanulóval szemben támasztani lehet, illetve amelyek alapján a pedagógusnak a munkáját el kell látnia. Az iskola feladatai nem fejeződnek be a tananyag átadásával. A pedagógiai programnak ezért a helyi tanterv mellett a tehetség kibontakoztatásával, a szociális hátrányok leküzdésével kapcsolatos feladatokat is meg kell határoznia.

A szakképzésben résztvevő iskola pedagógiai programjának a szakképzésre vonatkozó jogszabályok alapján kiadásra kerülő szakmai programot is tartalmaznia kell.

Az alapfokú művészetoktatási intézmények pedagógiai programja azért tér el a többi iskola pedagógiai programjától, mert nem feladata az alapvizsgára történő felkészítés (48. §).

A kollégium pedagógiai programjának elkészítésekor szoros kapcsolatot kell kiépíteni azokkal az iskolákkal, amelyek tanulóit fogadja, hiszen az érdekelt iskolák pedagógiai munkáját is segíti a kollégium akkor, amikor segítsélget nyújt ahhoz, hogy a tanulók felkészüljenek az iskolai követelmények elsajátítására (49. §).

A fogyatékos tanulók iskolai oktatásának keretében a tanuló fogyatékosságához igazodóan meghosszabbítható a felkészítési, felkészülési idő. Ekkor a tanuló az évfolyam ismeretanyagát a tanítási évnél hosszabb idő alatt - például az első évfolyam ismereteit kettő tanítási évben - sajátíthatja el (50. §).

Az iskolának jogában áll megváltoztatni pedagógiai programját. A változás nem érintheti azoknak a tanulmányait, akik a korábbi pedagógiai program alapján döntöttek úgy, hogy ott kezdik meg tanulmányaikat. Ezért a pedagógiai program, illetőleg annak módosítása mindig az érintett legalacsonyabb iskolai évfolyamon vezethető be (51. §).-

A tanítási, képzési idő, a tanórán kívüli foglalkozások

Az 52-53. §-hoz

A javaslat meghatározza azt az időtartamot, amelyen belül az iskolai nevelés és oktatás folyik. A szorgalmi idő, a tanítási idő napjainak meghatározása része az iskola és a fenntartó feladatellátási kötelezettsége meghatározásának. A szorgalmi időt és a tanítási évet a művelődési és közoktatási miniszter határozza meg évenként. A tanítási év magában foglalja a téli és a tavaszi szünet napjait, továbbá az úgynevezett tanítás nélküli munkanapokat. A javaslat a tanórai foglalkozásokat két részre osztja, a kötelező tanórai foglalkozásokra, és a választható tanórai foglalkozásokra. A javaslat a tanulók érdekében meghatározza a kötelező tanórai foglalkozások felső határát. Ennél az időnél több tanítási órán a tanuló nem köteles résztvenni. Ez az az idő ugyanis, amely alatt az iskolának fel kell tudnia készíteni a tanulót az alapvizsgára vagy az érettségi vizsgára, illetve a szakmai vizsgára.

Meghatározott az az idő is, amelyen belül az iskola megszervezheti a választható tanórai foglalkozásokat. ez a keret az iskolára állapít meg szabályokat, és nem korlátozza az egyes tanulót a tekintetben, hogy hány választható tanórai foglalkozáson vehet részt.

A kötelező és a választható tanórai foglalkozások idejének meghatározása az Ígyenes oktatás meghatározásánál is szerepet játszik. Ugyancsak jelentőséggel bír a tanítási, képzési idő a költségvetés elkészítésekor, mert a tanórai foglalkozások megtartásáról az iskolának gondoskodnia kell, ehhez kell a fenntartónak biztosítania a szükséges feltételeket (52. §).

Az iskola feladatai közé nemcsak a tanórai foglalkozás szervezése tartozik. A javaslat felsorolja azokat a tanórán kívüli foglalkozásokat, amelyeket a tanulók érdeklődése, igénye, szükséglete szerint meg kell szervezni. A javaslat alapján a napközis és a tanulószobai foglalkozást, továbbá a mindennapi testedzést biztosítani kell.

A javaslat szerinti a kollégium az ott elhelyezett tanulók megfelelő felkészítése érdekében a meghatározott időkeretben kollégiumi foglalkozásokat köteles szervezni. (53. §).

A közoktatási intézmény vezetője

Az 54-55. §-hoz

A közoktatási intézmény működéséért az intézmény vezetője felel. Ez a szabályozás összhangban álla közoktatási intézmény jogképességre vonatkozó rendelkezéseivel. A jogi személyként működő közoktatási intézmény elkülönül létesítőjétől és fenntartójától, ennek megfelelően az intézmény élén döntési joggal rendelkező, felelős vezetőre van szükség (54. §).

A javaslat meghatározza azokat a jogosítványokat, amelyek a vezetőt megilletik. Egyértelművé teszi a nevelési-oktatási intézmény vezetőjének a felelősségét az intézmény működéséért. A felsorolás csak a legfontosabb feladatokra tér ki, hiszen más jogszabályokból - például a gazdálkodási, pénzügyi, adózási jogszabályokból - is hárulnak feladatok az intézményvezetőkre (55. §).

A nevelőtestület

Az 56-57. §-hoz

A pedagógusok közössége, a nevelőtestület szakmai kérdésekben kiemelkedő szerepet kap. Döntési jogosítványai felölelik azokat a kérdéseket, amelyek meghatározzák a nevelési-oktatási intézményben folyó pedagógiai munkát. A nevelőtestület fogadja el az intézmény működését meghatározó szabályzatokat, a foglalkozási, illetve a pedagógiai programot, a szervezeti és működési szabályzatot, a házirendet. A javaslat e helyen elfogadásról és nem elkészítésről beszél. A foglalkozási, illetve pedagógiai program épülhet a művelődési és közoktatási miniszter által kiadott ajánlott programra, ajánlott tantervre, elkészítheti a pedagógiai szolgáltató szervezet és természetesen a nevelőtestület is. Az elfogadás azonban kizárólagosan nevelőtestületi jogkör.

A szakmai munkaközösség

Az 58. §-hoz

A nevelési-oktatási intézmények szakmai döntéseinek előkészítésében lényeges szerepet játszhatnak a pedagógusok döntése alapján megalakuló szakmai munkaközösségek. Különösen nagy jelentőségű lehet a munkaközösségek szerepe a pedagógiai programok kidolgozásában, az egymással együttműködő iskolák helyi programjanai az összehangolásában.

Az iskolaszék

Az 59-61. §-hoz

Helyi döntés határozhatja meg az iskolaszék létszámát, működésének szabályait.

Az iskolaszék a nevelési-oktatási intézmény része. Nem különül el attól, nem idegen szervezetként látja el feladatait (59. §).

Az iskolaszék feladata az érdekegyeztetés, és nem az irányítás. helyi döntés alapján a javaslatban meghatározott jogosultságok mellett a nevelóstestület, illetve a fenntartó meghatározott jogosítványai gyakorlását átruházza az iskolaszékre. Az iskolaszék jogorvoslati fórumként eljár a tanulók ügyeiben abban az esetben, ha nem a jogszerűséget, hanem egyéni érdeksérelmet kell vizsgálni (60. §).

Az óvodában, kollégiumban az iskolaszékkel azonos formában és jogkörökkel óvodaszék, kollégiumi szék működhet (61. §).

A tanulók közösségei, a diákönkormányzat

A 62-64. §-hoz

Az iskolai, kollégium tanulói tanulóközösséget alkotnak. A tanulóközösségek kisebb-nagyobb csoportokból jöhetnek létre, amelyek a javaslat 62. §-a alapján jogot kapnak arra, hogy saját közösségi életüket megtervezzék, megszervezzék.

A tanulók, a tanulóközösségek és a diákkörök érdekeik képviseletére diákönkormányzatot hozhatnak létre. A diákönkormányzat feladata,hogy eljárjon az érintett tanulók érdekében. Az iskolában, kollégiumban több diákönkormányzat is tevékenykedhet, jogköre a választó tanulókra, tanulóközösségekre terjed ki. Valamennyi tanuló érdekét az a diákönkormányzat képviselheti, amelyiket az iskola, kollégium valamennyi tanulójának több, mint ötven százaléka választott (63. §).

A diákönkormányzat megalakulására, létrejöttére és működésére a közoktatásra vonatkozó jogszabályokat kell alkalmazni. A diákönkormányzat nem jogi személy, nem társadalmi szervezet, az iskola, kollégium része, attól nem válik el, nem különül el. A javaslat azonban önálló, a diákönkormányzattól el nem vonható jogosítványokat állapít meg, amelyek többek között lehetővé teszik, hogy a diákönkormányzatok szövetséget létesítsenek, illetve ilyenhez csatlakozzanak. A diákönkormányzatok szövetségei nem a közoktatási jogszabályok alapján alakulhatnak, hanem a társadalmi szervezetek létrejöttére vonatkozó jogszabályok szerint. A szövetségek már nem kötődnek az iskolához, illetőleg a kollégiumhoz, ezért az iskolai, kollégiumi diákönkormányzat jogait nem gyakorolhatják. A diákönkormányzatnak nincs szüksége engedélyre ahhoz, hogy tagja legyen a szövetségnek, illetve annak megalakításában részt vegyen. Miután azonban önálló jogalanyisággal nem rendelkezik, nyilvánvaló, hogy csak azokkal az anyagi eszközökkel segítheti a szövetséget, amelyek felett döntési joggak bír (64. §).

Az óvodai felvétel, a tanulói jogviszony és a kollégiumi tagsági viszony keletkezése

A 65-68. §-hoz

Az óvodába jelentkező gyerekek felvételéről az óvodavezető dönt. Az óvoda kiválasztásánál is érvényesül a szülő szabad intézményválasztási joga. Ennek megfelelően előfordulhat, hogy egyes óvodába a rendelkezésre álló helyeknél több, míg más helyre kevesebb gyermek adja be a jelentkezését. Ilyen esetekben az e célra létrehozott bizottság tesz javaslatot a gyermekek elhelyezésére. Az óvodavezető a testi, érzékszervi, értelmi, beszéd- vagy más fogyatékos gyermek felvételét a kijelölt óvodában csak helyhiány miatt tagadhatja meg (65. §).

A tanulót jogszabályok alapján megillető jogok (például családi pótlék, diákigazolvány) a tanulói jogviszonyzhoz kötődnek. Ezért minden tanulónak tanulói jogviszonyt kell létesítenie, függetlenül attól, hogy az ebből eredő kötelezettségeinek iskolába járással vagy magántanulóként tesz eleget.

A tanulói jogviszony felvétellel, illetőleg átvétellel jön létre, melyről az iskola igazgatója dönt. Döntését a felvételi tájékoztatóban közzétett felvételi követelményekre építheti. Az igazgató nem tagadhatja meg a tanköteles tanuló felvételét, amennyiben az az állandó lakóhelye szerinti körzeti feladatot ellátó iskolába jelentkezett. A testi, érzékszervi, értelmi vagy beszédfogyatékos tanuló részére a szakértői bizottság által kijelölt iskola igazgatója a felvételt csak helyhiány miatt tagadhatja meg.

Az iskolába felvett tanulót be kell íratni. Mindazok a jogosítványok, amelyek a tanulói jogviszonyból erednek, a beiratás napjától illetik meg a tanulót, kivéve, ha a jogszabály vagy az iskola házirendje egyes jogok gyakorlását a tanév megkezdéséhez köti.

A tanköteles tanulók első évfolyamra történő felvételének, beíratásának idejét a községi, városi, fővárosi kerületi, megyei jogú városi önkormányzat állapítja meg, minden intézményfenntartóra kötelezően (66. §).

A szakképzésre vonatkozó jogszabályok egyes szakképesítések megszerzését iskolai előképzettséghez kötik. Ennek alapján a tanuló szakképzésbe való felvételénél vizsgálni kell a szükséges, megkívánt előképzettség meglétét. Abban az esetben, ha a tanuló olyan szakmunkásképző iskolába jár, amelynek általános műveltséget megalapozó évfolyama is van, a tizedik évfolyam elvégzése után nem léphet az első szakképzési évfolyamra a tanuló, ha az iskolában olyan szakképesítés megszerzésére készítenek fel, amelyhez alapvizsgára van szükség, ha azt nem tette le. A tanuló a tizedik évfolyam elvégzése után nem kapcsolódhat be a szakképzésbe akkor sem, ha nem felel meg az egészségügyi követelményeknek, illetőleg az alkalmassági vizsga követelményeinek (67. §).

A javaslat meghatározza a kollégiumba való felvétel, illetőleg jelentkezés szabályait. Nem határozza meg azt az időpontot, amikorra a tanulónak a kérelmet be kell nyújtania. Az iskolába járó tanuló tehát az év során bármikor beadhatja kollégiumi elhelyezés iránti igényét, illetőleg kérhet externátusi ellátást (68. §).

A gyermek, tanuló kötelességének teljesítése

A 69-73. §-hoz

A gyermek felmenthető az óvodai nevelés keretében folyó iskolai életmódra felkészítő foglalkozáson való részvétel alól. A döntés az óvoda vezetőjét illeti meg, akinek azt kell mérlegelnie, hogy a felmentés a családi körülmények, illetőleg a gyermek sajátos helyzete alapján indokolt-e. Ennél az óvodai döntésnél az elsődleges mérlegelési szempont az, hogy a gyermek meg tudja kezdeni az iskolai tanulmányait abban az esetben is, ha nem vesz részt az iskolai életmódra felkészítő foglalkozáson.

A tanuló is kaphat felmentést a kötelező tanórai foglalkozásokon való részvétel alól. A magántanulót valamennyi kötelező tanórai foglalkozás alól fel kell menteni. A felmentett tanuló az iskola által meghatározott módon ad számot tudoásáról. A tanuló mentesíthető egyes tantárgyak tanulása alól. Mentesítés esetén azelőírt ismeretekből nem kell számot adnia tudásáról. A mentesítésre akkor van szükség, ha a tanuló adottsága vagy fogyatékossága az ismeretek elsajátítását nem teszi lehetővé, illetőleg ha azokat már a tanuló elsajátította.

Azokban az esetekben, amikor a tanuló nem tud eleget tenni a tanulással együttjáró kötelességeinek, kérheti tanulmányainak megszakítását. Ilyenkor szünetel a tanulói jogviszonya. Szükség lehet a tanulói jogviszony szüneteltetésére betegség, külföldi távollét vagy más olyan ok miatt, amely kizárja a felkészülést (69. §).

A tanuló munkáját az iskolában a pedagógus rendszeresen értékeli. A tanév közben kapott érdemjegyeket a tanulónak az iskolai tanórákon nyújtott szóbeli és írásbeli munkája, illetőleg gyakorlati teljesítménye alapján kell megállapítani. A javaslat lehetővé teszi, hogy az iskolában a tanulók évközbeni értékelésénél az érdemjegyektől, illetve az első három évfolyamon az osztályzatoktól eltérjenek. Magasabb évfolyamon az osztályzatoknál eltérésre azért nincs lehetség, mert az gátolná az iskolaváltoztatást.

A gyakorlati képzésben az iskolán kívül közreműködhetnek a megfelelő feltételekkel rendelkező természetes és jogi személyek is. A tanuló tudását, magatartását és szorgalmát ezekben aze setekben tanítási év közben a gyakorlati képzés szervezője értékeli, és ennek alapján döntenek az iskolában az év végi osztályzatokról, illetve arról, hogy teljesítette-e a tanuló az évfolyamra előírt követelményeket (70. §).

A tanuló abban az esetben léphet magasabb iskolai évfolyamra, ha az iskola helyi tantervében előírt tanulmányi követelményeknek eleget tett. A tanuló jogosult magasabb évfolyamra lépni, ha annak feltételeit teljesítette, nem kell ismételten beíratni az iskolába.

A tanuló az iskola két vagy több évfolyamára megállapított követelményeket egy tanévben, illetve az előírtnál rövidebb idő alatt teljesítheti. Nincs akadálya annak, hogy egy évfolyam alatt több évfolyam valamennyi vagy csak egyes tantárgyk követelményét teljesítsék.

Előfordulhat, hogy a tanuló érdekében szükségessé válik az évfolyam megismétlése abban az esetben is, amikor valamennyi tanulmányi követelménynek eleget tett iskolaváltás, betegség vagy más okból. Nincs korlátozva az évfolyamok száma, tehát ha betegség, sérülés indokolttá teszi, a tanuló több iskolai évfolymot is megismételhet (71. §).

Az alapvizsga és az érettségi vizsga egységes követelmények alapján szervezett állami vizsga. Bármilyen iskolatípusban készül fel a tanuló, azonos értékű alapvizsgát tehet. A gimnáziumban, a szakközépiskolában, a felnőttoktatásban szerzett érettségi azonos értékű, mivel azonos követelmények szerint kell megszervezni és letenni az érettségi vizsgát (72. §).

A tanuló részére kiállított bizonyítvány igazolja az egyes évfolyamok elvégzését, az alapvizsga, az erettségi vizsga és a szakmai vizsga követelményeinek sikeres teljesítését. A bizonyítvány közokirat, amelyet csak a művelődési és közoktatási miniszter engedélyével lehet előállítani és forgalmazni (73. §).

Az óvodai elhelyezés megszűnése, a tanulói jogviszony és a kollégiumi tagsági viszony megszűnése

A 74-75. §-hoz

A javaslat meghatározza, hogy milyen esetben szűnik meg a gyermek óvodai elhelyezése. Ha gyermek óvodai nevelés keretében iskolai életmódre felkészítő foglalkozásra jár védelmet kell, hogy kapjon. Óvodai elhelyezése ilyenkor nem szüntethető meg akkor, ha a szülő nem fizeti a térítési díjat, illetőleg az előírtnál a gyermek többet hiányzik az óvodából. Az óvodának ezekben az esetekben a szülő ellen a térítési díj behajtása miatt a bírósághoz kell fordulni, illetőleg aziskolai életmódra történő felkészítésről való hiányzás miatt a jegyzőnél eljárást kell indítania annak érdekében, hogy a szülőt az előírt kötelezettségének teljesítésére szorítsák (74. §).

A tanulói jogviszony megszűnésének szabályai védik a tanköteles tanulót. A tankötelezettség ideje alatt a tanulói jogviszonyt az iskola nem szüntetheti meg, csak ha másik iskolába jelentkezik a tanuló, s az átveszi. Abban az esetben, ha a tanulót az iskola felvette, a tanulón múlik annak eldöntése, hogy meg kívánja-e szüntetni tanulói jogviszonyát. Az iskolának akkor is, ha a tanuló nem tanköteles, csak kivételesen, fegyelmi eljárás keretében entgedi meg a javaslat a tanulói jogviszony egyoldalú megszüntetését.

a kollégiumi tagsági viszony megszüntetésénél a javaslat nem biztosít a tanulónak védelmet akkor sem, ha tanköteles. Ez összefügg azzal, hogy a gyermek részére az állandó lakóhelyén az önkormányzat köteles gondoskodni az általános iskolai ellátásról. A kiskorú tanuló azonban csak a szülő egyetértésével mondhat le a kollégiumi tagságáról, védve így a tanulót a meggondolatlan döntés következményeitől (75. §).

A tanuló fegyelmi és kártérítési kötelezettsége

A 76-77. §-hoz

A javaslat meghatározza a tanuló védelme érdekében azokat a szabályokat, amelyek alapján a fegyelmi eljárást le lehet folytatni. A fegyelmi eljárás alapjául a kötelesség vétkes és súlyos megszegése szolgálhat alapul. ennek megfelelően nem szabható ki fegyelmi büntetés akkor, ha a tanuló enyhébb fokban volt gondatlan, illetőleg, ha szándékos magatartása sem minősül súlyosnak. Enyhébb kötelességszegés esetén az iskola, illetve a kollégium fegyelmező intézkedéseket alkalmazhat. A kötelességszegésnek a tanulói jogviszonnyal, kollégiumi tagsági viszonnyal kell összefüggésben lennie. A fegyelmi eljárást ott kell lefolytatni, abban a nevelési-oktatási intézményben, amellyel kapcsolatos kötelességét a tanuló megszegte. A kollégiumi fegyelmi eljárás alapjául az adott kollégium rendjének megszegése szolgálhat alapul. Ezen a kollégium működésének tényleges megzavarását, belső nyugalmának felborítását kell érteni (76. §).

A tanulót védik azok a rendelkezések, amelyek a kártérítés szabályait állapítják meg. a javaslat meghúzza azt a felső határt, amelynek keretei között a kártérítés összegét meg lehet állapítani. Figyelembe veszi ugyanis, hogy a tanuló nagyértékű eszközöket alkalmaz tanulmányai során (77. §).

A felnőttoktatásra vonatkozó külön rendelkezések

A 78. §-hoz

A felnőttoktatás bármilyen tanulmányokelsajátítására szervezhető azok részére, akiknek a tankötelezettsége megszűnt. A javaslat meghatározza a felső határt, amelytől kezdődően csak felnőttoktatás keretében lehet tanulni. Ezek a határok lehetővé teszik, hogy a tanuló, amennyiben igényli, az általános iskolát és a középiskolát nappali képzés keretében fejezze be. A tanulók többségénél arra is mód nyílik, hogy nappali képzés keretében elsajátítson egy szakmát is. Ennek alapvetően finanszírozási okból van jelentősége, mert a nappali oktatás keretében azelső szakma megszerzéséig ingyenes az oktatásban való részvétel.

A nem helyi önkormányzatok által fenntartott közoktatási intzményekre vonatkozó külön szabályok

A 79-82. §-hoz

Minden olyan esetben, amikor a nevelési-oktatási intézményt nem helyi önkormányzat tartja fenn, a működés megkezdéséhez engedély szükséges. A nevelési-oktatási intzmény a nyilvántartásba vétellel létrejön, jogai és kötelezettségei lehetnek, azonban a nevelő és oktató munkát nem kezdheti meg. Az engedélyezési eljárásban kelll vizsgálni azoknak a feltételeknek a meglétét, amelyek nélkül az eredményes munka nam képzelhető el. Az engedély megtagadására csak jól körülhatárolt indokok alapján van lehetőség. A jegyző határozata ellen fellebbezéssel lehet élni a köztársasági megbízottnál. A másodfokú döntés - jogszabálysértésre hivatkozással - a bíróság előtt megtámadható (79. §).

A nem helyi önkormányzatok által fenntartott nevelési-oktatási intézmények fenntartói felett a székhely szerint illetékes jegyző törvényességi ellenőrzést gyakorol. Ennek pontos kereteit is meghatározza a javaslat, mert csupán azt engedi vizsgálni, hogy a nevelési-oktatási intézmény működtetése megfelel-e az alapító okiratban, illetőleg a működéshez szükséges engedélyben foglaltaknak.

A jegyző abban az esetben, ha törvénysértést tapasztal, köteles felhívni a fenntartót annak megszüntetésére. Ha a felhívás eredménytelen marad, akkor sincs lehetőség arra, hogy államigazgatási úton intézkedjen a nevelési-oktatási intézmény megszüntetéséről. Ilyen intzkedést csak akkor tehet, ha előtte a bíróság megállapította a törvénysértés fennállását és a fenntartó a bíróság által meghatározott időn belül sem tette meg a szükséges intézkedéseket (80. §).

A javaslat lehetővé teszi, hog a nem állami, nem önkormányzati intézményfenntartó megállapodással közreműködjön önkormányzati feladatok ellátásában. A megállapodás keretében az óvodai nevelésben, iskolai oktatásban való részvétel a gyermek, tanuló részére a megállapodásban foglaltak szerint ingyenessé válik (81. §).

Nemcsak óvoda, iskola és kollégium alapítására nyújt lehetőséget a javaslat, hanem szabaddá teszi a pedagógiai szakszolgálat intézményeinek és a pedagógiai szakmai-szolgálat intézményeinek alapítását is. Ezeknél az intézményeknél az alapítás és a nyilvántartásbavételeken kívül további engedélyezési eljárásra nincs szükség (82. §).

Eljárási szabályok

A 83-84. §-hoz

A gyermeki, tanulói és szülői jogok védelme érdekében a javaslat általánossá teszi a jogorvoslati eljárás indítás jogát az óvodai, iskolai, kollégiumi ügyekben. Kizárólagosan a magatartás és a szorgalom, valamint a tanulmányi követelmények teljesítésére vonatkozó értékelés tekintetében zárja ki ezt a lehetőséget. A tanuló, illetőleg a szülő azonban e körben is vitathatja az osztályozás eljárási kérdéseinek a jogszerűségét. Az eljárás indításának joga nyitva áll jogszabálysértésre és egyéni jog- és érdeksérelemre történő hivatkozással is. A kétféle jogcímen benyújtott jogorvoslati kérelem másodfokú elbírálását a javaslat - általában a különböző helyre telepíti.

A törvényességi kérelmet, valamint azokat a felülbírálati kérelmeket, amelyek az óvodai felvétellel, illetőleg az óvodai elhelyezés megszűnésével, a tanulói jogviszony létesítésével és megszűnésével vannak összefüggésben, a fenntartó bírálja el, figyelembe véve, hogy ezeknél a döntéseknél a gyermek, tanuló alapvető jogairól kell dönteni. Sajátos jogorvoslati fórumként jelenik meg az iskolaszék, amelyik a fel nem sorolt ügyekben jár el egyéni érdeksérelem esetén.

A javaslat megteremti a bírói út igénybevételének lehetőségét. E szabályozás azért vált szükségessé, mivel nem államigazgatási határozatok bírói felülvizsgálatának megteremtéséről kellett intézkedni (83. §).

A javaslat a jogállamiság követelményeivel összhangban nemcsak a gyermek, tanuló és a szülő részére, hanem a nevelőtestületnek, az iskolaszéknek és a diákönkormányzatnak is biztosítja a jogorvoslat jogát.

A javaslat sajátos eljárási szabályt állapít meg arra az esetre, amikor a közoktatási döntés meghozatalában egyetértési joggal rendelkezők és a döntéshozók között nem sikerül megtalálni a közös, mindenkinek megfelelő megoldást. Ekkor egyeztető eljárást kell lefolytatni, amelynek keretébe mód van arra, hogy a vitás kérdést megoldják (84. §).

VI. FEJEZET

A KÖZOKTATÁS SZERVEZÉSE ÉS IRÁNYÍTÁSA

A közoktatás közfeladatai, a helyi önkormányzatok feladatellátási kötelezettsége

A 85-91. §-hoz

A helyi önkormányzatok látják el a közoktatással kapcsolatos feladatok jelentős részét. A feladatok ellátásában azonban az állam maga is közreműködik. Az irányítás területén kizárólagosan az állam jogosult intézményt létesíteni és fenntartani. Az állam, ha kivételesen is, de közreműködhet a nevelési és oktatási feladatok ellátásban is, elsősorban azokon a területeken, amelyek sajátos igényeket elégítenek ki.

A javaslat lehetővé teszi azt is, hogy a közoktatás feladatainak megvalósításában a móködésükre vonatkozó rendelkezések szerint részt vegyenek a jogi személyek például egyházak, alapítványok, érdekképviseleti szervek, gazdálkodó szervezettek, természetes személyek. A jogi személyiséggal nem rendelkező gazdasági társaságok nem alapíthatnak közoktatási intézményt. A részvétel lehetősége nem korlátozódik az óvodai nevelésre, iskolai nevelésre és oktatásra (85. §).

A javaslat az 1990. évi LXV. törvény (a továbbiakban: Ötv.) 1. §-ának (5) bekezdése alapján az önkormányzatok kötelező feladatainak meghatározásánál figyelembe veszi, hogy a nagyobb, több állandó lakossal rendelkező település önkormányzatának teherbíróképessége is nagyobb. Ennek megfelelően differenciáltan határozza meg a kötelező feladatokat a nevelés és oktatás területén.

A javaslat a feladattelepítésnél figyelembe veszi az Ötv.-nek a tulajdonrendezésre vonatkozó - 107. § (1) bekezdés - szabályait. A feladat meghatározásánál arra törekedett, hogy az önkormányzatoknak a tevékenység ellátásához szükséges intézményhálózat rendelkezésére álljon.

A javaslat figyelembe veszi, hogy az állami tulajdon rendezése során községi, városi, fővárosi kerületi önkormányzatok tulajdonába kerültek olyan körzeti feladatokat ellátó intézmények, középfokú iskolák, alapfokú zeneiskolák, nevelési tanácsadók stb., amely feladatok ellátására a fenntartó önkormányzatok nem kötelezhetők. Ezért megállapítja a fővárosi, megyei, megyei jogú városi önkormányzat feladatellátási kötelezettségét arra az esetre, ha az intézményt fenntartó önkormányzat a körzeti feladat ellátását nem vállalja. A javaslat tehát nem redményezi a kialakult tulajdoni és használati viszonyok megváltozását. Abból indul ki, hogy az intézményfenntartó községi, városi, fővárosi kerületi önkormányzat önként vállalat feladatként továbbra is ellátja a körzeti feladatokat, s ezért elégséges „másodlagos” felelősség meghatározása annak érdekében, hogy a szolgáltatás ellátása biztosítva legyen (86. §).

A fővárosi, megyei, megyei jogú városi önkormányzat azokért a szolgáltatásokért felel, amelyek nem kötődnek szorosan egy-egy településhez (87. §).

A javaslat feladatellátásról és nem intézmény létesítésről és fenntartásról rendelkezik, rábízva az önkormányzatra annak eldöntését, hogy a kötelező feladatát milyen módon és formában teljesíti. A feladatellátási felelősség ugyanis nem jelent intézménylétesítési és fenntartási kötelezettséget. Az önkormányzat oly módon is eleget tehet kötelező feladatainak, hogy megállapodik másik önkormányzattal, illetőleg nem önkormányzati intézményfenntartóval. Abban az esetben, ha az önkormányzat nem tart fenn intézményt, megállapodásban kell rendeznie az intézményvfenntartóval azokat a kötelezettségeit, amelyek biztosítják az „igénybevett” intézmény zavartalan működését, szükség szerinti fejlesztését. A feladatellátási kötelezettségének a helyi önkormányzat akkor tesz eleget - ha rendelkezésre álló lehetőségek kihasználásával - megoldja, hogy az óvodai nevelést, illetve az iskolai nevelés és oktatást igénybe tudják venni az érintettek anélkül, hogy az aránytalan terhet jelentene (88. §).

A fővárosi, megyei önkormányzat kötelező feladataként előírt szervezési feladata azt szorgalmazza, hogy korábbi fővárosi, megyei közoktatás-szolgáltatás irányítás feladatait a mellérendeltségen alapuló önkormányzati együttműködés keretében lássák el.

A körzeti feladatot ellátó intézményeknél a szolgáltatásban érdekelt önkormányzatok összefogása biztosíthatja a szabad iskolaválasztási jog érvényesülését, anélkül, hogy a fenntartó önkormányzat érdekei csorbát szenvednének.

E megállapodás keretében lehet rendezni az önkormányzatok közötti pénzügyi elszámolást abban az esetben, ha nem a székhelyen lakó gyermek veszi igénybe az intézményt (89. §).

A javaslat figyelembe veszi, hogy az egyes településeken az általános iskola tíz évfolyamnál kevesebb évfolyammal működik. Miután azonban a szülő köteles gondoskodni arrül, hogy gyermeke a tankötelezettség ideje alatt iskolába járjon, az önkormányzatnak akkor is segítséget kell nyújtania a szülőnek, ha nem tart fenn olyan iskolát, amelyik a tankötelezettség végéig gondoskodik a gyermekek iskolai neveléséről és oktatásáról. Ezért a polgármester kötelességévé teszi a javaslat a segítségnyújtást a szülő részére a tankötelezettség ideje alatt az iskolakeresésben.

A tankötelezettséggel kapcsolatos feladatok végrehajtásában a jegyző is közreműködik. Feladata annak a jegyzéknek az elkészítése, amelynek alapján tervezni lehet az óvodai neveléssel, iskolai oktatással kapcsolatos önkormányzati feladatokat.

A jegyző feladata az is, hogy a szülővel szemben államigazgatási eljárás keretében eljárjon, ha nem tesz eleget a javaslatban előírt kötelezettségeinek (91. §).

A miniszter

A 92-95. §-hoz

A közoktatás ágazati irányításával kapcsolatos feladatokat a művelődési és közoktatási miniszter látja el, függetlenül attól, hogy aközoktatási feladatok ellátásában ki vesz részt, illetőleg milyen szervezet működik közre. Ez az irányítás kiterjed az állami, az önkormányzati, az egyházi, az alapítványi stb. intézményekre is (92. §).

A javaslat meghatározza a művelődési és közoktatási miniszternek azokat a feladatait, amelyek keretében gondoskodik a közoktatási rendszer működtetéséről. A javaslatben felsorolt feladatok ahhoz szükségesek, hogy a közoktatás egységes rendszerként tudjon működni (93. §).

A művelődési és közoktatási miniszter ágazati irányítói jogköre egyrészről a szakmai tartalmi kérdések meghatározásában, illetőleg kiadásában, másrészről jogszabályalkotásban valósul meg (94. §).

A közoktatás rendszerének móködéséhez szükség van tervezésre, a hosszú és középtávú fejlesztési tervek elkészítésére. A tervszerű munkának a része az is, hogy a művelődési és közoktatási miniszter folyamatosan figyelemmel kíséri a közoktatás szakmai működését megalapozó vizsgarendszer, az iskolahálózat és iskolaszerkezet alakulását (95. §).

Az Országos Köznevelési Tanács

A 96-97. §-hoz

A javaslat alapján a művelődési és közoktatási miniszter munkáját tancásadó testület segíti, amely összetételénél fogva alkalmas arra,hogy a lehető legjobb megoldásokra tegyen javaslatot. A javaslat egyértelművé teszi, hogy tanácsadó testületről és nem irányítói jogosítvánnyal rendelkező, az államigazgatás feladatait átvállaló szervezetről van szó. E feladatmeghatározásból eredően világossá válik, hogy a művelődési és közoktatási miniszter felelősségét a tanács nem vállalja át, a közoktatás szervezéséért továbbra is a miniszter felel.

A Közoktatáspolitikai Tanács

A 98. §-hoz

A művelődési és közoktatási miniszter oktatáspolitikai döntéseinek előkészítésében vesz részt a Közoktatáspolitikai Tanács. A megalapozott döntéshozatalt a Közoktatáspolitikai Tanács összetétele biztosítja, mivel közreműködik benne minden olyan szervezet - beleértve a nem állami, nem önkormányzati iskolafenntartókat -, amely érdekelt a közoktatás rendszerének működésében. A Közoktatáspolitikai Tanács is döntéselőkészítő és nem döntéshozó szervezet.

A tankerületi oktatásügyi központok

A 99-100. §-hoz

A tankerületi oktatásügyi központok feladata segíteni a művelődési és közoktatási miniszter ágazati irányító jogkörét. A tankerületi oktatásügyi központok döntési, hatósági jogkörökkel nem rendelkeznek a javaslat szerint. A tankerületi oktatásügyi központok a fenntartótól és a közoktatási intézménytől nem vonhatnak el hatáskört, döntési jogosítványokat.

A tankerületi oktatásügyi központoknak feladata nem az egyes pedagógusok szakmai munkájának értékelése. Tevékenységi körébe az iskola mint egész, illtőleg a régióban folyó szakmai munkának az értékelése tartozik.

Az Országos Szakértői és Vizsgáztatási Névjegyzék

A 101. §-hoz

A közoktatás színvonalának emelését szolgálják a javaslattal bevezetésre kerülő szakértői névjegyzékek. A szakmai ellenőrzés megfelelő elvégzése, az alapvizsgák és érettségi vizsgák lebonyolítása szükségessé teszi olyan szakértői névjegyzék összeállítását, amelyben az adott szakterület elismert szakemberei szerepelnek. A szakértői névjegyzékbe való fölvétel nyilvános pályázat útján történhet. A pályázatokról szakmai testület dönt.

A fenntartói irányítás

A 102-106. §-hoz

A javaslat az intézményeket megillető döntési jogosítványok mellett meghatározza a fenntartói irányítás tartalmát is. A közoktatási intézmények és a fenntartók döntési jogosítványainak pontos elhatárolása megkívánja a fenntartói irányítás tartalmának részletezését. Ezáltal lehet egyértelműen eldönteni, hogy a közoktatási intézmény vagy a fenntartó illetékes-e az adott ügyben eljárni (102. §).

A fenntartó a szervezeti és működési szabályzat, illetve a pedagógiai program jóváhagyásával kapcsoltos jogosítványaival a javaslatban meghatározottak szerint élhet. Nem illeti meg a jóváhagyás korlátlan megtagadásának joga, hiszen az az intézményi szakmai önállóságot sértené (103. §).

A törvényességi ellenőrzés során az egyedi ügyekben benyújtott jogorvoslatok felülvizsgálati joga a jegyzőt, főjegyzőt, illetve más megfelelő végzettségű szakembert illeti meg. E kérdésekben a lehető legrövidebb időn belül kell határozatot hozni, olyan kérdésekben, amelyek jogi, igazgatási ismereteket kívánnak. Az intézmények döntési jogkörének védelme érdekében a törvényességi szempontból történő felülvizsglat során a jogszabálysértő intézkedés, döntés megsemmisíthető, és az intézmény új döntés meghozatalára, illetőleg az elmulasztott intézkedés megtételére utasítható. E szabályozás biztosítja, hogy a fenntartó ne vonjon el hatáskört az intézménytől. A javaslt a gyermek, tanuló és a szülők érdekében azokban az ügyekben, amelyekben leginkább védelemre szorulnak - felvételi ügyek, fegyelmi ügyek, tanulói jogviszony megszüntetése - lehetővé teszi az egyéni jog- és érdeksérelemből történő felülvizsgálatot, továbbá a határozat megváltoztatását is

A fenntartó önkormányzat nem jogosult szakmai felügyeletet gyakorolni a nevelési-oktatási intézményben folyó pedagógiai munka tekintetében. Jogában áll azonban meggyőződni arról,hogy az ott folyó munka az előírásoknak és elvárásoknak megfelel-e. Ehhez szakértőket vehet igénybe, továbbá a nevelési-oktatási intézménytől átfogó értékelést kérhet (104. §).

A közoktatási intézmény ellenrőzése

A 107. §-hoz

Az ellenőrzésre megállapított rendelkezések is az intézményi önállóságot hivatottak biztosítani. Az ellenőrzésben bárki szervezi is azt, csak olyan szakértő működhet közre, aki szerepel az Országos szakértői névjegyzékben.

VII. FEJEZET

NEMZETKÖZI VONATKOZÁSÚ RENDELKEZÉSEK

Külföldi nevelési-oktatási intézmények Magyarországon, magyar nevelési-oktatási intézmények külföldön

A 108. §-hoz

A 108. § a külföldi nevelési-oktatási intézmények magyarországi működésének feltételeit szabályozza. Meghatározza továbbá azt is, hogy magyar nevelési-oktatási intézményt hogyan lehet külföldön létesíteni.

Magyar állampolgárok külföldi tanulmányai

A 109. §-hoz

A Magyar Köztársaság állampolgárai engedély nélkül folytathatják tanulmányaikat külföldi oktatási intézményben. Abból a célból azonban, hogy a tankötelezettség teljesítését a jegyző figyelemmel tudja kísérni, a tanköteles tanuló külföldi tanulmányait a szülőnek be kell jelentenie az állandó lakóhely szerint illetékes községi, városi, fővárosi, kerületi, megyei jogú városi önkormányzat jegyzőjének. Ha a tanuló iskolába jár, a külföldi tanulmányokat az iskola igazgatójának kell bejelenteni. A külföldi tanulmányok ideje alatt szünetel a magyarországi tanulói jogviszony. A tanuló azonban bármikor visszajöhet külföldről és folytathatja magyarországi tanulmányit.

Nem magyar állampolgárok magyarországi tanulmányai és a külföldön megkezdett tanulmányok magyarországi folytatása

A 110-111. §-hoz

Minden nem magyar állampolgár gyermek, aki a Magyar Köztársaság területén tartózkodik engedéllyel él, tanköteles. Ez a tanuló, jogszabály, illetve nemzetközi szerződés ellenkező rendelkezésének hiányában, a magyar állampolgárokkal azonos feltételek szerint vehet részt a közoktatásban.

Elismerés és honosítás

A 112. §-hoz

A Magyar Köztársaság több nemzetközi szerződéshez való csatlakozással számos állammal rendezte a magyar és a külföldi okiratok egyenértékűségét. Nemzetközi szerződés hiányában azonban rendezni kell a külföldön kiállított okiratok magyarországi érvényességét. Az elismerés csak az iskolai végzettség szintjének elfogadására szolgál. A honosítással válik a külföldi állam által kiállított bizonyítvány a belföldivel teljesen egyenértékűvé.

Az oktatási intézmény iratainak külföldre vitele

A 113. §-hoz

A belföldön kiállított okiratok külföldre viteléhez hatósági engedélyre nincs szükség. Ahhoz azonban, hogy az okiratot külföldön elfogadják, megfelelően hitelesíteni kell, illetve felül kell hitlesíteni, ha nemzetközi szerződés másképp nem rendelkezik.

VIII. FEJEZET

A KÖZOKTATÁS FINANSZÍROZÁSÁNAK ELVEI

Az ingyenesen igénybe vehető szolgáltatások

A 114. §-hoz

A javaslat e rendelkezései alapján válik egyértelművé, hogy milyen módon biztosítja az ingyenes általános iskolai oktatást a Magyar Köztársaság állampolárai részére. Ingyenes ugyanis az iskolai oktatás első tíz évfolyamán a tanórai foglalkozáson való részvétel, valamint az ezzel összefüggő minden szolgáltatás, függetlenül attól, hogy az milyen iskolatípusban veszik igénybe, illetőleg hogy a tanuló nappali vagy felnőttoktatásban vesz részt.

Az esélyegyenlőség biztosítása érdekében a javaslat szerint ingyenes a kolléiumi ellátás keretében tartott kollégiumi foglalkozás, továbbá a lakhatási feltételek igénybevétele. A lakhatási feltételek között kell érteni mindazon szolgáltatásoknak a biztosítását, amelyek az otthonszerű elhelyezkedést szolgálják, a lakószoba és az annak használatához szükséges bútor, az ágynemű, a villany, a melegvíz, a mosási lehetőség, közös televízió és rádió, a lakószobák takarítása, mindaz, amelyet egy átlagos család biztosít a gyermek részére.

A térítési díj fizetési kötelezettség

A 115. §-hoz

A javaslat a térítési díj fizetési kötelezettséget eltérően határozza meg a nappali képzésben és a felnőttoktatásban való részvételkor. Ez a differenciálás nemcsak a szolgáltatásoknál, hanem a fizetési kötelezettség mértékénél is megmutatkozik.

A tandíjfizetési kötelezettség

A 116. §-hoz

Mindazokban az esetekben, amikor a tanuló nem a 114. § és 115. §-ban meghatározott oktatásban vesz részt, tandíjat kell fizetni. A tandíjat kell fizetni az óvodában, iskolában, kollégiumban akkor is, ha olyan többletszolgáltatást nyújt a nevelési-oktatási intézmény, ami nem kötődik a pedagógiai programjában, illetve helyi tantervében meghatározott nevelési és oktatási feladataihoz.

A finanszírozás egyéb kérdései

A 118-119. §-hoz

A közoktatási rendszer finanszírozása az alapszolgáltatás ellátásához az 1. és 3. számú mellékletében meghatározottak alapján számított közalkalmazotti létszámhoz biztosítja a szükséges illetményt és annak pótlékait.

Egyértelművé teszi a javaslat azt is, hogy minden fenntartót megillet a költségvetési hozzájárulás abban az esetben, ha közoktatási megállapodást kötött.

A magántanulóra, a képzési kötelezettséget teljesítőre és a pedagógiai szakszolgáltatást igénybe vevőre külön rendelkezések

A 120. §-hoz

A testi, érzékszervi, értelmi, beszéd és más fogyatékos tanuló sok esetben nincs abban a helyzetben, hogy megválassza, milyen módon tudja a javaslatban előírt kötelezettségeit teljesíteni hasonló módon a beilleszkedési, magatartási, tanulási zavarral küzdő tanuló esetén is előfordulhat, hogy nem tud részt venni az iskolai oktatásban. ezekre tekintettel sajátos támogatási formákat határoz meg a 120. §.

-----STARTING---POINT---VEGE---

IX. FEJEZET

ZÁRÓRENDELKEZÉSEK

Értelmező rendelkezések

A 121. §-hoz

A javaslat meghatározza azokat a fogalmakat, amelyek egységes értelmezésére szükség van ahhoz, hogy a javaslatban foglaltakat helyesen lehessen alkalmazni.

Vegyes rendelkezések

A 122. §-hoz

A javaslat a pedagógusok kötelező óraszámára vonatkozó rendelkezések alkalmazását a fenntartótól függetlenül előírja. ennek oka, hogy a kötelező üraszámban történő foglalkoztatás olyan szakmai szabály, amely biztosítja, hogy a pedagógus megfelelő színvonalon el tudja látni feladatait. A kötelező óraszámban történő foglalkozásból következik, hogy a pedagógus teljes munkaideje, illetve a rendkívüli munkavégzés ideje egységesen alakul, függetlenül attól, hogy milyen fenntartású nevelési-oktatási intézményben dolgozikk.

A javaslat meghatározza azokat az eltérő szabályokat is, amelyek alkalmazására akkor nyílik lehetőség, ha nevelésre és oktatásra sajátos körülmények között gyermekgyógyüdülőkben, egészségügyi intézményekben, büntetés-végrehajtási intézményekben, illetőleg fegyveres erők, fegyveres testületek és rendészeti szervek által fenntartott nevelési-oktatási intézményben kerül sor.

Hatálybalépés

A 123. §-hoz

A hatálybalépés napja 1993. szeptember 1-je. A javaslat arra tekintettel, hogy a közoktatásban az oktatás folyamatosságát nem lehet megszakítani, továbbá, hogy a követelményrendszer bevezetésére hosszabb időre van szükség, ezekben a kérdésekben későbbi időpontban jelöli meg a javaslata hatálybalépés idejét.

Átmeneti rendelkezések

A 124-128. §-hoz

xA javaslat összhangban a hatálybalépésre meghatározott időpontokkal meghatározza azokat az átmeneti intézkedéseket, amelyekkel a közoktatás zavartalan működését biztosítani lehet, amelyek a közoktatás rendszerének átállítását hivatottak garantálni.

Figyelembe véve, hogy az alapvizsgára való felkészülés hosszabb időt vesz igénybe, a továbbtanulás feltételeként csak azoktól a gyerekektől lehet majd az alapvizsgát megkövetelni, akik az alapvizsga követelményének kiadását követő tanévben kezdik meg tanulmányaikat a hatordik évfolyamon. A négy év tanulási idő ugyanis a felkészüléshez elegendő időt biztosít.

A javaslat visszamenőleges hatállyal elrendeli a tankötelezettség alól képezhetetlenség miatt felmentett gyermekeknek a közoktatás rendszerébe való bevonását, mivel ezek a gyermekek semmilyen ellátásban nem részesülnek sok esetben.

A közoktatás rendszerének zavartalan átmenetét hivatott biztosítani az is, hogy a Nemzeti alaptanterv kötelező alkalmazásáig a kiadott kötelező nevelési-oktatási tervek szabad felhasználásával megkezdődhet a helyi pedagógiai programok kidolgozása (124. §).

A javaslat gondol azokra is, akik a hatályba lépés előtt kezdték meg tanulmányaikat, illetőleg kaptak vezetői megbízást. A tanulói jogviszonyt és a vezetői megbízást a jogszabályok változása nem érinti (126. §).

A javaslat figyelembe veszi azt is, hogy a képesítési követelmények szigorodásával lesznek olyan pedagógusok, akik az új feltételek szerint nem rendelkeznek megfelelő iskolai végzettséggel. Az átmeneti rendelkezések hosszabb türelmi időt biztosítanak a szükséges iskolai végzettség megszerzéséhez, illetőleg azokban az esetekben, amikor már nem célszerű iskolába járásra kötelezni az alkalmazottat, lehetővé teszi a további foglalkoztatást.

Ha az alkalmazott a javaslatban meghatározott határidőn belül a szükséges iskolai végzettséget nem szerzi meg, közalkalmazotti jogviszonyát, illetve munkaviszonyát meg kell szüntetni. Ha az alkalmazottnak a szükséges iskolai végzettsége nincs meg, és a javaslat szerint már nem köteles megszerezni azt, csak addig foglalkoztatható, ameddig a nyugdíjkorhatárt eléri. Ha tovább szeretne dolgozni, arra van szükség, hogy megszerezze az előírt iskolai végzettsége (128. §).