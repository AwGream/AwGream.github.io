2018. évi LXXXIV. törvény indokolása

a Magyarország 2017. évi központi költségvetéséről szóló 2016. évi XC. törvény végrehajtásáról

-----STARTING---POINT---ALTALANOS---

Általános indokolás

A KORMÁNYZAT GAZDASÁGPOLITIKÁJÁNAK FŐ VONÁSAI, AZ ÁLLAMHÁZTARTÁS ALAKULÁSA A 2017. ÉVBEN

A kormányzat gazdaságpolitikája

A Kormány 2017-ben folytatta a ciklus elején meghirdetett gazdaságpolitikai céljainak megvalósítását: a költségvetési hiány alacsony mértéken tartását, az államadósság csökkentését, az ország versenyképességének javítását, a foglalkoztatás növelését és az ország növekedési potenciáljának emelését. A fegyelmezett fiskális politikának köszönhetően 2017-ben az államháztartás uniós módszertan szerinti hiánya 2,2%-ra teljesült és a GDP-arányos államadósság is csökkent, ami hozzájárult a külső sérülékenységünk mérséklődéséhez. Ennek köszönhetően két nagy hitelminősítő is semlegesről pozitívra javította hazánk hitelminősítési kilátását. Ez Magyarország egyensúlyi helyzetének további javulására utal, azt követően, hogy 2016 tavaszára az Európai Bizottság értékelése alapján megállapították, hogy hazánk esetében nem áll fenn makrogazdasági egyensúlytalanság.

A pozitív munkapiaci folyamatok megerősítése, valamint a magyar gazdaság munkahelyteremtő és munkaerő megtartó képessége, illetve az ország versenyképessége érdekében a 2017-es év egyik legjelentősebb gazdaságpolitikai fejleményei közé tartozik a munkaadói és a munkavállalói érdekképviseletekkel megkötött bérmegállapodás életbelépése. Ennek értelmében az év első napjától 5 százalékponttal csökkent a szociális hozzájárulási adó mértéke, 15%-kal nőtt a minimálbér és 25%-kal a legalább középfokú iskolai végzettséget, illetve szakképzettséget igénylő munkakörökben foglalkoztatottak számára a garantált bérminimum. Ez a megállapodás hozzájárul az elkövetkező években a hazai munkapiac kínálatának bővítéséhez a munkavállalói hajlandóság emelkedésével a minimálbér- és garantált bérminimum emelésén, illetve ezzel karöltve a munkaadói adóterhek és a társasági adókulcs csökkentésén keresztül.

A Kormány nagyszabású otthonteremtési programot hirdetett meg 2015-ben, aminek köszönhetően a lakáspiaci fordulat jelei már 2016-ban tetten érhetőek voltak. A program a társadalompolitikai célok megvalósítása mellett a gazdasági fellendülést is ösztönzi. A program legfontosabb elemei: az új építésű lakások áfa kulcsának 27%-ról 5%-ra történő csökkentése, az önállóan építkező családok számára bevezetett adó-visszatérítési támogatás és a családi otthonteremtési kedvezmény (vissza nem térítendő támogatás és a hozzá kapcsolódó kamattámogatott hitel). Ezen intézkedések mellett az egyes alapvető élelmiszerek, éttermi szolgáltatások, illetve az internet általános forgalmi adójának csökkentése is segítette a vásárlóerő növekedését, ami - kiegészülve az ismertetett munkapiaci trendek fenntartását elősegítő, valamint a családtámogató intézkedésekkel - hozzájárult a háztartások fogyasztásának növekedéséhez.

2013-ban növekedési fordulat következett be a magyar gazdaságban és megindult az elmozdulás egy egészségesebb és kiegyensúlyozottabb növekedési szerkezet irányába. A növekedési fordulat kibontakozását segítette a korábbi évek autóipari beruházásai következtében létrejött kapacitások termelésének felfutása is. Fontos kiemelni, hogy a hatéves bér- és adómegállapodás eredményeként dinamikusan emelkedő bérek erősítették a keresletet, ami magával húzta a szolgáltató ágazatok teljesítményét. A megállapodás továbbá kedvezően hatott a munkavállalásra és támogatta a fogyasztás növekedését is. Így Magyarország jó úton jár, hiszen a gazdasági növekedés szerkezete hosszú távon is fenntarthatóvá vált. Különösen kedvező, hogy a tartós növekedés úgy valósult meg, hogy közben az egyensúlyi mutatók is kedvezően alakultak. Így az elmúlt három évben átlagosan 3%-ot meghaladó ütemben növekedett a magyar gazdaság, jelentősen meghaladva az Európai Unió átlagát. 2017-ben ennél is gyorsabban, 4,1%-kal bővült a bruttó hazai össztermék, ami felülmúlta a költségvetés benyújtásakor prognosztizált 3,1%-os ütemet. Így hazánk 2017-ben is jóval meghaladta az unió teljesítményét.

A belső keresleten belül a háztartások fogyasztási kiadása a GDP növekedési üteménél gyorsabban, 4,7%-kal nőtt 2017-ben, összhangban a háztartások javuló jövedelmi helyzetével, aminek hátterében több tényező állt. Egyrészt folytatódott a foglalkoztatás dinamikus bővülése, másrészt - az alacsony inflációnak és a hatéves bér- és adómegállapodásnak köszönhetően - emelkedtek a reálbérek, ami szintén elősegítette a belső kereslet élénkülését. Végezetül a Kormány korábbi devizamentő intézkedései is hozzájárultak a fogyasztás erősödéséhez. Ezen túlmenően, az óvatossági motívumok enyhülése is támogatta a bővülést.

2017-ben a nemzetgazdasági beruházások 18,2%-kal növekedtek, ami jelentősen meghaladta az előzetesen becsült 9,1%-os bővülést. A beruházási aktivitás megugrásában a vállalkozások kapacitásbővítései mellett a 2014-2020-as uniós költségvetési ciklushoz kötődő fejlesztések felfutása is szerepet játszott. A dinamikus beruházás-bővülés nem csak az adott évre nézve, hanem középtávon is megerősíti a kedvező gazdasági kilátásokat, ugyanis a fejlesztések a kapacitások kiépülése után, a termelés beindulását követően is támogatják majd a konjunktúrát.

A magyar export 4,7%-os és az import 7,7%-os növekedése az előbbi esetén alulmúlta, míg az utóbbi esetén meghaladta a korábbi várakozásokat. A külkereskedelmi mérleg mindazonáltal 2017-ben is masszív többletet mutatott.

A foglalkoztatottak száma 2017-ben is jelentősen, 1,6%-kal tovább növekedett. A versenyszférában foglalkoztatottak száma 2,9%-kal emelkedett, míg a közszféra létszáma 3,5%-kal csökkent, a közfoglalkoztatottak számának mérséklődése következtében. A foglalkoztatottak száma így a rendszerváltás óta nem látott szintre emelkedett, meghaladta a 4,4 millió főt, és 68,2%-os foglalkoztatási rátát eredményezett. A bővülésben a versenyszféra játszotta a legjelentősebb szerepet, miközben a közfoglalkoztatottak száma csökkent. A kormányzati intézkedések hatására 2017-ben az aktivitási ráta elérte a 71,2%-ot, ami a foglalkoztatás bővülése és a munkanélküliségi ráta 4,2%-ra csökkenése mellett következett be. A sikert a gazdaság stabil növekedési pályára állása következtében megnövekvő munkaerő-kereslet mellett számos munkapiaci részvételt, illetve munkakeresletet ösztönző intézkedés alapozta meg: többek között a személyi jövedelemadó csökkentése, a Munkahelyvédelmi Akció keretében nyújtott járulékkedvezmények, az álláskeresési támogatások átalakítása, a rokkantnyugdíjazás feltételeinek szigorítása, az effektív nyugdíjkorhatár emelése és a 2017. január 1-től életbe lépett hatéves adó- és bérmegállapodás.

Az árak átlagosan 2,4%-kal növekedtek 2017-ben, így az infláció mértéke magasabb volt a tervezett 0,9%-nál. Az árak növekedésében az energiaár mellett meghatározó volt egyes élelmiszerek, különösképpen a tejtermékek és a sertéshús világpiaci árának emelkedése is. Ugyan a bérmegállapodás hatására emelkedő minimálbér bizonyos munkaerő intenzív ágazatok termékeinek és szolgáltatásainak végfelhasználói árában is érzékelhető volt, ám az erőteljes bérdinamika nem jelent meg általános árfelhajtó tényezőként.

2017-ben a külkereskedelem többletének hatására tovább javult Magyarország külső egyensúlya. A reálgazdasági aktívum számottevő növekedése a folyó fizetési mérleg egyenlegében is tükröződött, a 2016. évi 6,2%-os többlet után 2017-ben 3,2%-os aktívum alakult ki. A külső finanszírozási képesség a GDP 4,2%-át érte el 2017-ben. A jelentős külső nettó finanszírozási képességnek köszönhetően Magyarország GDP arányos nettó külföldi adóssága a 2016. év végi 23,3%-ról a 2017. év végére 12,3%-ra csökkent.

Az uniós módszertan szerinti, már az Eximbank adósságát is tartalmazó bruttó államadósság GDP-hez viszonyított aránya a 2011. évi 80,5%-ot meghaladó szintről 2017 végére 73,3%-ra süllyedt. A magyar államadósság-kezelés fő stratégiai célja az adósságráta csökkentése a belföldi szektorok tulajdonosi részesedésének növelésével, illetve a devizaadósság arányának mérséklésével párhuzamosan. A devizaarány ezzel összhangban a 2011 végi 52%-ról 24%-ra, a külföldiek aránya pedig 65%-ról 37%-ra esett. Ez hozzájárult az ország devizakitettségének és külső sérülékenységének mérséklődéséhez.

A makrogazdasági prognózis értékelése

A gazdasági növekedés üteme (4,1%) felülmúlta a prognosztizáltat (3,1%). A tavalyi GDP-növekedéshez termelési oldalról legnagyobb mértékben a szolgáltatások járultak hozzá. A piaci tevékenységek dinamizálódását jelentős mértékben a Versenyszféra és a Kormány Állandó Konzultációs Fórumán kötött hatéves bér- és adómegállapodás támogatta, aminek köszönhetően többletjövedelem képződött a gazdasági szereplők számára a béremelések (minimálbér és garantált bérminimum), valamint a szociális hozzájárulási adó, illetve a társasági adó csökkentése következtében. A termelő ágazatok is pozitívan járultak hozzá a gazdaság gyorsulásához. Az otthonteremtési támogatásokkal és az uniós források növekvő felhasználásával párhuzamosan az építőipar korábban soha nem látott mértékben, közel 32%-kal bővült. Az ipar esetében is gyorsulás figyelhető meg az elmúlt időszakokban kiépült új termelői kapacitásoknak és a külső kereslet élénkülésének köszönhetően. Ugyanakkor főként az aszályos nyár miatt az agrárium 2017-ben nem tudott pozitívan hozzájárulni a növekedéshez. Elmondható, hogy 2017-ben is gyorsabban növekedett hazánk az uniós átlagnál. Következésképp, tovább folytatódott hazánk felzárkózása a fejlettebb gazdaságokhoz.

A Kormány a 2017-es évre 0,9%-os inflációt tervezett, amihez képest magasabb lett a tényadat (2,4%). Az alkalmazotti létszám változására vonatkozó várakozás pedig teljes mértékben megegyezett a későbbi, hivatalos adatközléssel (1,6%).

A költségvetési folyamatok értékelése

A Magyarország gazdasági stabilitásáról szóló 2011. évi CXCIV. törvény (Gst.) 5/A. § (2) bekezdése szerint a költségvetési előrejelzést - a makrogazdasági előrejelzéshez hasonlóan - a Kormány a zárszámadáshoz kapcsolódóan értékeli. A 2017. év tekintetében az államháztartás pénzforgalmi hiánya a tervezettnél nagyobb lett. A hiány - az 1186,4 milliárd forintos törvényi módosított előirányzattal szemben - 1314,5 milliárd forintban teljesült.

Ugyanakkor a kormányzati szektor európai uniós módszertan szerinti hiánya kisebb lett az eredetileg kitűzött célnál, a GDP 2,4%-a helyett annak 2,2%-ában teljesült.

Az uniós módszertan szerinti tervezettnél kisebb deficit döntően a kedvező makrogazdasági folyamatoknak (foglalkoztatottság és a bérek növekedése), az élénkülő fogyasztásnak, valamint a költségvetési szférában elért megtakarításoknak volt köszönhető.

A kétfajta módon számított hiány egymástól való eltérése sok egymást ellentételező tényező eredőjeként alakult ki. Az eredményszemléletű egyenleget leginkább befolyásoló tényezőként az uniós programok kiadásaival és bevételeivel kapcsolatos korrekciók rontották, az adóbevételekkel kapcsolatos eredményszemléletű korrekciók csökkentették az európai uniós módszertan szerinti hiányt.

Az év során a költségvetés módosítására 2017 áprilisában tett javaslatot a Kormány.

A kedvező költségvetési folyamatok (bevételi többletek, kiadási megtakarítások) lehetővé tették, hogy a 2017. évi költségvetési törvény módosítása keretében, a hiánycél változatlanságával, mintegy 200 milliárd forint többletkiadásra kerüljön sor főként gazdaságfejlesztési célokra (Beruházás Előkészítési Alap Beszállítói Cselekvési Terv, közúthálózat felújítás és korszerűsítés, kötöttpályás járműgyártás fejlesztés), szociális és egészségügyi feladatokra (bölcsődei és kórházi fejlesztések, infrastrukturális beruházások), valamint az ország védelmi képességének megerősítésére, illetve egyes önkormányzati fejlesztési projektekre, egyházi, kulturális és oktatási programokra.

Az év végén, a már biztosra vált megtakarítások felhasználásával lehetőség nyílt arra, hogy a Kormány közérdekű feladatok többletfinanszírozásáról döntsön 215 milliárd forint összegben. E források kedvezményezettjei többek közt az egyházak (88 milliárd forint), a határon túli szervezetek (33 milliárd forint) voltak; sportinfrastruktúra-fejlesztésre, sport célra, turisztikai és egyéb kiemelt beruházásokra (71 milliárd forint), kulturális célokra (8 milliárd forint), oktatási-egészségügyi intézményeknek (9 milliárd forint), helyi önkormányzatoknak (3 milliárd forint) valamint civil szervezeteknek jutott többletforrás.

Az uniós programok gyorsítása érdekében hozott intézkedések eredményeként a tervet több mint 300 milliárd forinttal meghaladó uniós kifizetésre kerülhetett sor, összesen közel 2600 milliárd forint összegben.

A kamategyenleg (kamatkiadások és kamatbevételek egyenlege) pénzforgalomban a törvényi módosított előirányzathoz képest közel 130 milliárd forinttal romlott, ami a tervezettől eltérő finanszírozási műveletekkel, a deviza-részaránnyal, illetve a hozamok év során bekövetkezett változásával magyarázható.

Az államháztartás alrendszereinek alakulása

Az államháztartás 2017. évi pénzforgalmi hiánya 1314,5 milliárd forint lett, mely a GDP 3,4%-a. Az államháztartás központi alrendszerének hiánya a törvényi módosított 1166,4 milliárd forintos előirányzathoz képest 1833,4 milliárd forintra teljesült, ami a GDP 4,8%-nak felel meg. Az államháztartás központi alrendszerén belül a központi költségvetés 1763,0 milliárd forintos deficittel, a társadalombiztosítás pénzügyi alapjai pedig 142,9 milliárd forintos deficittel zárták a 2017. évet, az elkülönített állami pénzalapok pedig 72.5 milliárd forintos többletet mutattak.

Az államháztartás központi alrendszerén belül a központi költségvetés 1763,0 milliárd forintos hiánya lényegesen magasabb lett a tervezettnél. A központi költségvetés bevételei esetében a törvényi módosított előirányzathoz képest nagyobb összegben teljesültek a főbb adónemek (így pl. a társasági adó, kisadózók tételes adója, a személyi jövedelemadó, pénzügyi tranzakciós illeték, az egyéb központosított adóbevételek), míg néhány adónemnél (egyszerűsített vállalkozói adó, reklámadó, általános forgalmi adó, a jövedéki adó) a törvényi módosított előirányzathoz képest kisebb bevétel folyt be. A tervezetthez képest túlteljesültek a költségvetési szervek és a szakmai fejezeti kezelésű előirányzatok bevételei, amit jelentős részben technikai pénzmozgások okoztak. Az állami vagyonnal kapcsolatos bevételek ugyanakkor elmaradtak a törvényi módosított előirányzattól, mivel a termőföld-értékesítési bevételek egy része csak 2018-ban folyik majd be a költségvetésbe. A kiadások közül alacsonyabb összegben alakultak a törvényi módosított előirányzattól a lakásépítési támogatások, a szociálpolitikai menetdíj támogatások és a kezességérvényesítések. Ugyanakkor magasabb mértékben realizálódtak többek között az egyedi és normatív támogatások, a költségvetési szervek és a szakmai fejezeti kezelésű előirányzatok kiadásai (a bevételi többleteikkel összhangban, az uniós forrásokhoz kapcsolódó magasabb hazai társfinanszírozás és az uniós projektek gyorsabb megvalósítását segítő előlegfizetések miatt), valamint az állami vagyonnal kapcsolatos kiadások is.

Az elkülönített állami pénzalapok 2017. évi 72,5 milliárd forintos többlete a Nemzeti Foglalkoztatási Alap 62,2 milliárd forintos, a Központi Nukleáris Pénzügyi Alap 14,5 milliárd forintos, a Nemzeti Kulturális Alap 1,4 milliárd forintos, a Bethlen Gábor Alap 0,5 milliárd forintos többletéből, valamint a Nemzeti Kutatási, Fejlesztési és Innovációs Alap 6,1 milliárd forintos hiányából alakult ki. Az elkülönített állami pénzalapok egyenlege így a 2017. évi 34.5 milliárd forintos törvényi módosított előirányzatnál lényegesen kedvezőbben alakult.

A bevételi oldalon a Nemzeti Foglalkoztatási Alap szakképzési hozzájárulásból befolyt bevételei, valamint az alapot megillető egészségbiztosítási és munkaerőpiaci járulék bevételek lettek magasabbak, míg a szociális hozzájárulási adó NFA-t megillető összege kisebb lett a törvényi módosított előirányzatnál.

A kiadások közül elsősorban - döntő részben a Start munkaprogrammal összefüggésben - a Nemzeti Foglakoztatási Alap ráfordításai maradtak el a törvényi módosított előirányzattól, míg a Bethlen Gábor Alap kiadásai 57,4 milliárd forinttal meghaladták a törvényi módosított előirányzatot.

A társadalombiztosítási alapok a 2017. évet 142,9 milliárd forintos hiánnyal zárták, ami a Nyugdíjbiztosítási Alap (Ny. Alap) 5,4 milliárd forintos, és az Egészségbiztosítási Alap (E. Alap) 137,5 milliárd forintos deficitjéből tevődött össze. A bevételi oldalon a törvényi módosított előirányzatnál kedvezőbben teljesültek többek között az Ny. Alap szociális hozzájárulási adó- és járulékbevételei, az E. Alap szociális hozzájárulási adó- és járulékbevételei, az egészségügyi hozzájárulás, az egyéb járulékok és hozzájárulások, valamint az egyéb bevételek. A kiadások esetében a törvényi módosított előirányzattól elmaradtak a rokkantsági rehabilitációs ellátások kiadásai, ugyanakkor a nyugellátásokra, a gyógyszertámogatásokra és a gyógyító-megelőző ellátásokra többel fordított a költségvetés.

Az államháztartás helyi önkormányzati alrendszerének 2017. évi pénzforgalmi többlete 518,9 milliárd forintot tett ki, mely 538,9 milliárd forinttal kedvezőbb a tervezett 20,0 milliárd forintos hiányhoz képest. A javulás döntően az uniós programokra kapott előlegek beérkezésével magyarázható.

Az állami feladatellátás funkcionális bemutatása, változásának jellemzői

A kormányzati funkciók mérésére nemzetközileg a „Classification of Functions of Government” (COFOG) szabványt alkalmazzák. Ez a módszertani eszköz összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét. A funkcionális osztályozást elsősorban a kiadások tekintetében szokás vizsgálni.

A 2017. évre vonatkozóan az államháztartás körében, pénzforgalomban az alábbiak szerint alakult az állami feladatellátás.

Az államháztartási szerepvállaláson belül az állami működési funkciók kiadásainak aránya 18,6%-ot tett ki. A funkciócsoporton belül összességében az általános közösségi szolgáltatások aránya az előző évinél alacsonyabban, 11,7%-ban teljesült, mely alátámasztja azt, hogy az állam az összkiadások arányában kevesebbet költött magára. Ezen belül a két legnagyobb területet érintően, a gazdaságfejlesztést szolgáló pénzügyi és költségvetési tevékenységek és szolgáltatások részaránya 3,5%-ot tett ki, a törvényhozó és végrehajtó szervek kiadásainak aránya pedig 5,3% lett. Ez utóbbi esetében ki kell emelni, hogy 2017-ben tovább folytatódtak a korábban már elkezdett életpálya-programok, melynek keretében 2017. január 1-jétől a megyei (fővárosi kerületi) kormányhivatalokban dolgozókra is kiterjesztésre került az állami tisztviselői életpálya. A kiadásokat átmenetileg növelte a minisztériumi háttérintézmények felülvizsgálatával kapcsolatos szervezeti átalakulás is.

A 2017. évben védelemre az államháztartás összes kiadásán belül 2,1%-ot fordított a költségvetés. Az előző évhez képest a 0,4 százalékpontos növekedést részben a Magyar Honvédségnél (MH) elindított Zrínyi 2026 Honvédelmi és Haderőfejlesztési Program okozta, mely az elmúlt 25 év legnagyobb és legátfogóbb honvédelmi programja. A modernizációs fejlesztés az MH minden területét érinti. További növekedést jelentettek a terrorcselekmények megelőzésére fordított kiadások, melyek az MH és a Katonai Nemzetbiztonsági Szolgálat képességfejlesztését szolgálták.

A rendvédelem és közbiztonság javítása a 2017. évi államháztartási kiadások 4,8%-át tette ki, ami csak kismértékben haladta meg az előző évi szintet. A rendvédelmi dolgozók számára is bevezetett életpályamodell bérfejlesztése 2017. évben is folytatódott. További növekedéssel jártak a migrációs nyomás kezelésével, illetve a terrorellenes intézkedések keretében megvalósuló fejlesztések.

A jóléti funkciókra (oktatás, egészségügy, társadalombiztosítás) 2017-ben az államháztartás kiadásainak 56,7%-át fordították, ami nominálisan az előző évhez képest több mint 730 milliárd forinttal magasabb kiadást jelentett.

Az államháztartáson belül az oktatási tevékenységekre és szolgáltatásokra fordított összegek a kiadások 10,8%-át tették ki, mely ugyanakkor 0,1 százalékponttal kevesebb, mint az előző évben. Ennek egyrészt a kifutó, korábbi uniós (TÁMOP, TIOP) pályázatok megszűnésével, másrészt a kormányzati döntés alapján az oktatási funkciónál korábban megjelenő központi költségvetési szervek és minisztériumi háttérintézmények 2017. évi megszüntetésével, feladataik átstrukturálásával magyarázható.

Az egészségügy területén az ellátások biztosítására, valamint az intézmények működésére az államháztartási kiadások 8,7%-át fordította a költségvetés. A funkciócsoport 2017. évi alakulását azonban jelentősen befolyásolta a minisztériumi háttérintézmények felülvizsgálatával kapcsolatos szervezeti átalakulás, melyek következtében változott az államháztartáson belüli funkciók közti besorolás.

Az egészségügyi kiadásokon belül a legnagyobb részarányt a kórházi tevékenységekre és szolgáltatásokra fordított kiadások jelentették, a kiadások 4,9%-át tették ki, ez az arány az előző évivel azonos, nominálisan azonban mintegy 87 milliárd forinttal magasabb.

A társadalombiztosítási és jóléti funkciókra fordított összegek a kiadások 28,5%-át tették ki. A funkciócsoporton belül a legnagyobb részarányt a nyugellátásokra fordított összeg jelentette 17,0%-kal. A nyugdíjkiadások nominálisan 100 milliárd forintot meghaladóan emelkedtek. A családi pótlékok és gyermekeknek járó juttatások funkcióra fordított kiadások összegszerűségükben emelkedtek. Az egyéb szociális támogatásokra fordított összegek aránya 2,5%-ról 2,2%-ra csökkent, melynek oka, hogy a korhatár előtti ellátásra, illetve a szolgálati járandóságra fordított kiadások csökkentek, tekintettel arra, hogy azok a jogosultak, akik betöltötték a nyugdíjkorhatárt, öregségi nyugdíjra szereztek jogosultságot.

A lakásügyekre, települési és közösségi tevékenységekre és szolgáltatásokra kifizetett összegek 2017-ben az összkiadások 2,6%-át tették ki, szemben az előző évi 2,3%-kal. A nagyobb teljesülés egyrészt a Családi Otthonteremtési Kedvezményt igénybevevők magasabb létszámával, másrészt az önkormányzatok feladatellátásaival kapcsolatos települési és kommunális szolgáltatások nagyobb összegű kiadásai magyarázzák.

A szórakoztató, kulturális, vallási tevékenységek és szolgáltatások funkcionális kiadásai az összkiadásokon belül 6,0%-ot képviseltek. A részarány 0,4 százalékpontos emelkedése a 2017. évben megvalósuló kulturális és sportcélú beruházási támogatásoknak köszönhető.

A gazdasági funkciók összességében a kiadások 18,4%-át tették ki, mely 1,7 százalékponttal magasabb, mint a 2016. évi arány. Ezen belül a közlekedési és távközlési tevékenységek, szolgáltatások funkciócsoportra fordított összegek aránya a legjelentősebb (9,4%). A környezetvédelemre fordított kiadások is 0,3 százalékponttal magasabban teljesültek az előző évhez képest. A magasabb arányt az uniós forrásokból megvalósuló közlekedési és környezetvédelmi projektek 2017. évi fejlesztéspolitikai célok magasabb kiadásai magyarázzák.

Az államadósság kezelésével kapcsolatos kiadások a tárgyévben 6,2%-át tették ki az összes kiadásnak, mely a 2016. évinél jelentősen, 0,7 százalékponttal lett kedvezőbb.

Adó- és járulékpolitika

A megelőző évek során kialakított növekedésbarát adórendszer fenntartása érdekében az adórendszer súlypontja továbbra is a fogyasztási-forgalmi típusú, valamint a környezet- és egészségvédelmi célú adókra helyeződött, míg a jövedelmeket terhelő adók súlya a költségvetési egyensúly megtartása mellett, a lehetőségekhez mérten, fokozatosan csökkentésre került.

A gazdasági növekedés, a feketegazdaság ellen folytatott sikeres küzdelem, illetve a 2016 novemberében a Versenyszféra Állandó Konzultációs Fórumával kötött bérmegállapodás jelentős adócsökkentést tett lehetővé a 2017. évben. A leginkább fajsúlyos adóintézkedések, úgymint az egykulcsos, 9%-os társasági adó bevezetése és a szociális hozzájárulási adó 5 százalékpontos csökkentése számottevően enyhítették a vállalkozások és egyúttal az élőmunka adóterheit. Ezek mellett, a kisvállalkozások helyzetének javítása érdekében radikálisan egyszerűbbé és kedvezőbbé vált a kisvállalati adózás szabályrendszere - ideértve az adólevezetés egyszerűsítése mellett a jogosultsági határok bővítését és a kulcs 16%-ról 14%-ra történő csökkentését is -, a mikrovállalkozások számára rendkívül kedvező kisadózók tételes adójának bevételi értékhatára pedig 6 millió forintról 12 millió forintra emelkedett. A családok helyzetét javította a kétgyermekesek családi kedvezményének növelése, illetve hogy 2017-től a családi kedvezmény és az első házasok kedvezménye egymástól függetlenül igénybevehető. A rászorulók fokozottabb megsegítése végett a baromfihús, a tojás és a friss tej áfája öt százalékra csökkent, valamint 18 százalékra mérséklődött az internet szolgáltatás és az éttermi étkezés adóterhe. A pénzügyi szervezetek terheit enyhítő intézkedések - mint a hitelintézeti járadék kivezetése és a pénzügyi szervezetek különadójának további, 0,21%-ra történő csökkentése - eredményeként a hitelezési aktivitás élénkülése megindulhatott.

A társasági adó esetében a legjelentősebb változás, hogy 2017. január elsejétől a társasági adókulcs egységesen 9%-ra csökkent. A kulcscsökkentés mellett 2017-től több beruházás- és növekedésösztönző intézkedés is megvalósult. Jelentősen enyhültek a kis- és középvállalkozások számára elérhető, beruházásokhoz kapcsolódó adókedvezmények igénybevételi korlátai, a fejlesztési adókedvezmény rendszerében pedig harmadukra csökkentek a létszámnövelési követelmények. Mindemellett a versenyképesség növelése és a növekedési kilátások javítása érdekében bevezetésre került az energiahatékonysági beruházások után igénybe vehető adókedvezmény, az elektromos töltőállomások adóalap-kedvezménye, illetve a korai fázisú vállalatokba történő befektetéseket ösztönző adóalap-kedvezmény.

A szociális hozzájárulási adó esetében jelentős változás, hogy az adó kulcsa a kormány és a Versenyszféra Állandó Konzultációs Fórumával kötött megállapodás alapján 2017. január 1-től 5 százalékponttal, 22%-ra csökkent.

A kisvállalati adó (KIVA) jelentős egyszerűsödésével és az adó kulcsának csökkenésével az adórendszer 2017-től még kedvezőbb adózási környezetet teremt a növekedésre képes kis- és középvállalkozások (KKV) számára. Tekintettel arra, hogy az adónem kiváltja a szociális hozzájárulási adót és a társasági adót, összhangban az utóbbiakat érintő intézkedésekkel, a KIVA 16%-os kulcsa 2017-ben 14%-ra csökkent. Az adóalap számítása is jelentősen átalakult, aminek révén számottevően egyszerűsödött az adó bevallása és az adónemre való áttérés is, az adókötelezettség pedig a korábbinál lényegesen kiszámíthatóbbá és kedvezőbbé is vált. A módosítások értelmében 2017-től a személyi jellegű kifizetések mellett lényegében csak a vállalkozás és tulajdonosa közötti pénzmozgás keletkeztet adókötelezettséget, azaz a kisvállalati adó a vállalkozásba visszaforgatott jövedelmet nem terheli. Emellett 2017-től kedvezően változtak a jogosultsági feltételek is: a KIVA a korábbi 25 helyett 50 foglalkoztatottig választható, továbbá 500 millió forintról 1 milliárd forintra emelkedett az adóalanyiság megszűnésének bevételi értékhatára.

A legkisebb vállalkozások versenyképességének ösztönzése érdekében a kisadózók tételes adója (KATA) 6 millió forintos bevételi értékhatára 2017-től 12 millió forintra emelkedett.

A személyi jövedelemadó esetében 2017-ben megvalósult a kétgyermekes családi adókedvezmény négy egyenlő lépésben történő növelésének második üteme, melynek eredményeképpen a 2016-2019 időszak végére a kedvezmény a 2015. évi érték duplájára növekszik.

Az általános forgalmi adó esetében a lakosság terheinek csökkentése, illetve az adott ágazatokat érintő feketegazdaság, adócsalások visszaszorítása érdekében - célzott adócsökkentés keretében - 5%-ra csökkent a friss tejre, a baromfira és a tojásra vonatkozó áfakulcs. Szintén 2017-től 18%-a mérséklődött az internet szolgáltatás és az éttermi étkezés áfakulcsa. A kisvállalkozások támogatása érdekében a KATA választására jogosító értékhatár emeléséhez is kapcsolódóan, 6 millió forintról 8 millió forintra emelkedett az általános forgalmi adó alanyi adómentességének értékhatára. A jogkövető adózók pozitív elbánásban való részesítése céljából a megbízható adózókra vonatkozó kiutalási határidő 2017-től 45 napra csökkent.

A jövedéki adó esetében az üzemanyagokat érintő feltételes adómérték emelés következtében az első negyedévben a benzin és az üzemanyag petróleum adómértéke literenként 5 forinttal, a gázolaj adómértéke 10 forinttal volt magasabb az év többi negyedévéhez képest, amikor az eredeti, alacsonyabb adómértékek voltak érvényben.

A dohánytermékek esetében a 2017. évben több jogszabályi változás is életbe lépett. A 2016-2017. évi három lépcsős adómérték-emelkedést az európai uniós jogharmonizáció indokolta. Az adóemelés első lépcsőjére 2016. szeptember 1-jétől került sor, majd az adómértékek 2017 januárjában és júliusban tovább emelkedtek. További, dohánytermékeket érintő változás, hogy 2016. május 20-tól a dohánygyártmányok fogyasztói csomagolására vonatkozó szabályok megváltoztak. Ugyanakkor, az átmeneti rendelkezéseknek megfelelően, az érintett termékeket a korábbi szabályoknak megfelelő fogyasztói csomagolásban 2016. december 31-ig lehetett gyártani, importálni és bejegyzett kereskedő által fogadni, 2017. február 28-ig lehetett a dohány-kiskereskedelmi ellátó raktárába beszállítani és 2017. május 20-ig kiskereskedelmi forgalomban forgalomba hozni. 2017. január 1-től, az adómértékeken túl módosultak a dohánygyártmányok adójegyre és adómegfizetésre vonatkozó szabályai is, melyeknek megfelelően dohánygyártmányt kizárólag olyan adójeggyel ellátott csomagolásban lehet szabadforgalomba bocsátani, amely tartalmazza az előírásoknak megfelelő információkat. A kiskereskedelmi eladási árat már nem az adójegy tartalmazza, azt a gazdálkodók bejelentése alapján a vámhatóság teszi közzé a honlapján, hetente kétszer. Korábban az adó megfizetése az adójegy átvételének időpontjához kötődött, azonban a módosításoknak megfelelően 2017-től a dohánygyártmány szabadforgalomba helyezésének időpontjától függ.

A pénzügyi tranzakciós illeték köre 2017-től kiterjed a pénzforgalmi szolgáltatónak nem minősülő hitelt és pénzkölcsönt nyújtó pénzügyi intézményre is, azon pénzforgalmi szolgáltatók számára pedig, amelyek ügyfélállományukat jelentős mértékben tudják növelni kedvezmény került bevezetésre.

A pénzügyi szektor terhei jelentősen enyhültek 2017-től. A hitelintézeti járadék eltörlésre került, a pénzügyi szervezetek különadóját érintően pedig számottevő változás, hogy 2016-tól az adó alapja a 2009-es mérlegfőösszeg, eredmény, illetve bevétel helyett a két évvel korábbi adatok alapján kerül megállapításra, valamint hogy a hitelintézetek esetében a felső kulcs mértéke 0,24%-ról 0,21%-ra csökkent.

A KÖZPONTI KORMÁNYZAT 2017. ÉVI ELŐIRÁNYZATAI

A KÖZPONTI KÖLTSÉGVETÉS ELŐIRÁNYZATAI

Bevételi előirányzatok

Gazdálkodó szervek befizetései

A társasági adóból származó 2017. évi költségvetési bevétel 624,9 milliárd forint volt, azaz az eredeti előirányzattól 109,8 milliárd forinttal (14,9%-kal) elmaradt, míg a módosított előirányzatot 18,0 milliárd forinttal (3,0%-kal) meghaladta.

Az eredeti előirányzat jelentős alulteljesülésének hátterében elsősorban az egységes, 9 százalékos társasági adókulcs bevezetése áll, amellyel a költségvetés az előirányzat kialakításánál nem számolt, mivel az intézkedés a költségvetési törvényt követően került elfogadásra. Az adókulcs csökkentésének hatását részben ellensúlyozta a vártnál erősebb gazdasági növekedés, illetve a különböző jogcímeken igénybe vehető adókedvezmények összegének tervezettől való elmaradása.

Cégautóadóból a központi költségvetésnek 2017-ben 33,3 milliárd forint bevétele származott. A nettó adóbevétel az éves előirányzatot (27,6 milliárd forint) mintegy 5,7 milliárd forinttal (20,7%-kal) haladta meg, a módosított előirányzattól (33,6 milliárd forint) pedig mindössze 0,3 milliárd forinttal (0,9%-kal) maradt el. A felülteljesülés hátterében a bázisévi bevétel vártnál magasabb összege, illetve a cégautó állomány vártnál nagyobb növekedése áll.

Energiaellátók jövedelemadójából a 2017. évi költségvetési törvény 55,5 milliárd forint bevételt irányzott elő. A bevétel 53,1 milliárd forint volt, amely a költségvetési előirányzathoz képest 2,4 milliárd forintos, 4,3%-os alulteljesülést mutat. Az alulteljesülés oka, hogy a 2017. decemberi feltöltés összege elmaradt a korábbi évekétől, és ezzel az előzetes várakozásoktól.

Az egyszerűsített vállalkozói adóból származó 2017. évi költségvetési bevétel 63,6 milliárd forint volt, amely az előirányzattól 17,0 milliárd forinttal (21,0%-kal) maradt el, a módosított előirányzattól pedig 12,0 milliárd forinttal (15,8%-kal). Ennek oka az, hogy az EVA alanyok száma 2017-ben az előirányzat, illetve a módosított előirányzat kialakításakor vártnál jóval nagyobb mértékben csökkent a KATA és a KIVA fokozódó igénybevétele miatt.

2017-ben energiaadó címén közel 18,9 milliárd forint bevétele származott a költségvetésnek, mely 29,4 milliárd forint befizetés és 10,5 milliárd forintot kitevő visszautalás eredőjeként adódott. Az adóbevétel az éves előirányzatot (18,6 milliárd forint) közel 255,3 millió forinttal (1,4%-kal) haladta meg. A felülteljesülést a magasabb energiafelhasználás indokolja. A környezetterhelési díj 2017. évi eredeti előirányzata 5,3 milliárd forint volt. Az előirányzatot érintően 5,2 milliárd forint befizetés volt, melyből mindössze 141,6 millió forint visszatérítés történt. Ezáltal a pénzforgalmi bevétel 5,1 milliárd forint összeggel teljesült, amely az éves előirányzat 95,6%-a.

2017. évben a bányajáradék bevétel összesen 28,8 milliárd forint volt, ami 17,8%-kal maradt el a módosított előirányzat 35,0 milliárd forintjától. A bevétel több tényező eredőjeként alakult ki. A bányajáradék mintegy 98%-a a kőolaj és a földgáz kitermeléséből származik. Az előirányzattól való eltérés legfőbb oka a kőolaj világpiaci árának és az USD árfolyam változása.

Játékadóból a központi költségvetés 2017. évi előirányzata 30,8 milliárd forint volt. A tényleges 2017. évi adóbevétel 27,5 milliárd forint volt, amely a költségvetési előirányzathoz képest 3,3 milliárd forintos, 10,8%-os elmaradást mutat. A bevétel alulteljesülése hátterében elsősorban az állami játékszervezőnél, a sportról szóló törvény szerinti vagyoni értékű jog szerződéses ellenértéke alapján igénybe vehető adókedvezmény vártnál nagyobb összege áll.

Reklámadóból a 2017. évi költségvetési törvény 11,7 milliárd forint bevételt irányzott elő. 2017. július 1-jétől az adónem eltérő szabályozással újonnan bevezetésre került. Az ezen időpont előtt befizetett összegek az adózók részéről visszaigényelhetők, ez az összeg (8,2 milliárd forint) az egyéb kiadások mérlegsoron jelenik meg.

A gazdálkodó szervezetek egyéb befizetéseit az állami adóhatóság által beszedett bírságok, pótlékok tették ki. Ezen a jogcímen 18,0 milliárd forint bevétele származott a költségvetésnek, 3,0 milliárd forint az egyéb kiadások soron jelenik meg. A teljesítés az éves előirányzat (24,0 milliárd forint) 75%-át tette ki. Az elmaradás hátterében az adózói minősítéshez köthető, kedvező elbírálási eljárások állnak.

Az egyéb központosított bevételek mérlegsoron az éves 456,1 milliárd forintos teljesítés meghaladta a törvényi módosított előirányzatot (az előirányzat 103,4%-a). Az összességében magasabb teljesítés elsősorban az alábbiakkal magyarázható:

A környezetvédelmi termékdíjaknál a törvényi módosított előirányzathoz viszonyított túllépést (az előirányzat 108,6%-a) a termékdíjköteles termékek kibocsátásának növekedése okozta.

A megtett úttal arányos útdíj (UD) esetében ténylegesen 173,6 milliárd forint befizetés teljesült, amely az eredeti előirányzathoz képest 12,4%, a törvényi módosított előirányzathoz képest 2,2%-os túlteljesülést mutat. Ennek oka az ún. hálózati hatás, a „természetes” forgalombővülés többlete, a jogkövető magatartás terjedése, valamint az, hogy 2016. decemberről 2017. decemberre 20,2%-kal emelkedett a regisztrált ügyfelek száma.

Az időalapú útdíj (HD) előirányzaton 61,2 milliárd forint befizetés teljesült, ezáltal az eredeti törvényi előirányzatnál 15,5%-kal, a törvényi módosított előirányzathoz képest 2,2%-kal magasabb szinten realizálódott. A bevételek teljesülésében a hálózati (forgalmi) hatások kedvező alakulása ebben az évben is jelentős volt. 2017. évben 13,9 millió db matrica értékesítése történt meg, amely 7,6%-kal magasabb darabszámú és 8,6%-kal magasabb összegű eladást jelent az előző évinél.

Az egyéb központosított bevételek összességében a törvényi módosított előirányzatban tervezett 18,1 milliárd forintnál jóval magasabban teljesültek (a törvényi módosított előirányzat 134,6%-a).

A 2017. évi költségvetés a pénzügyi szervezetek különadója adónemben 66,5 milliárd forint bevételi előirányzatot tartalmazott. A 2017. évi teljesülés 64,2 milliárd forint volt, amely 2,3 milliárd forinttal (3,4%-kal) alacsonyabb az előirányzatnál.

Az előirányzat teljesülésének alakulása két tényezőre vezethető vissza. A hitelintézetek adóalapjául 2016-ig a 2009. év mérlegfőösszege szolgált, 2017-től azonban az adó alapja a két évvel korábbi (azaz 2017-ben a 2015-ös) mérlegfőösszeg lett. (A többi pénzügyi szervezet adóalapjának meghatározása hasonló módon változott.) A 2017. évi adóalap, ezzel együtt a kötelezettség meghaladta a várakozást. Ugyanakkor 2017. év közben került bevezetésre, hogy a vállalkozások bizonyos sportcélú támogatásaik összegével a pénzügyi szervezetek különadóját is csökkenthetik. Ezzel kapcsolatban az adózók csaknem 13,1 milliárd forint kedvezményt tüntettek fel bevallásaikban. Ezen összegek kiutalása áthúzódott 2018-ra is, azonban a már 2017-ben kiutalt kedvezmények következtében az előirányzat a vártnál kedvezőbb kötelezettség adatok ellenére is alulteljesült.

A kisadózók tételes adója (KATA) címén a 2017. évi költségvetési előirányzat75,5 milliárd forintban került megállapításra. 2017-ben KATA-ból a központi költségvetésnek 98.2 milliárd forint bevétele származott, tehát a 2017. évre előirányzott KATA bevétel 22,7 milliárd forinttal (30%-kal) teljesült túl. A 94,5 milliárd forint módosított előirányzatot szintén meghaladta az adónem bevétele, 3,7 milliárd forinttal (3,9%-kal). Az előirányzathoz viszonyított felülteljesülés a tervezési bázis túlteljesülésének és a 2017-től hatályos kedvező szabályváltozás miatt megnövekedett adózói létszámnak köszönhető.

A KATA 6 millió forintos bevételi értékhatára 2017-től 12 millió forintra emelkedett, amely intézkedés a költségvetési előirányzat meghatározása után került elfogadásra.

A kisvállalati adóból (KIVA) származó 2017. évi költségvetési bevétel 22,4 milliárd forint volt, azaz a teljesülés az előirányzatot 8,9 milliárd forinttal (65,7%-kal) meghaladta, míg a módosított előirányzattól 1,1 milliárd forinttal (4,8%-kal) elmaradt. Az előirányzathoz viszonyított felülteljesülést a kedvező makrogazdasági folyamatok - különösen a bérek növekedése - mellett a 2017-től hatályos szabályozásváltozások és az ehhez kapcsolódóan megnövekedett adózói létszám indokolják. 2017. január elsejétől az adó alapja számottevően egyszerűsödött, az adókulcs 16%-ról 14%-ra csökkent, az adónemet választók száma pedig az előnyös módosítások hatására több mint kétszeresére nőtt. Mindezen tényezők közül a költségvetés az előirányzat kialakításánál csak az adóalap egyszerűsítésének hatásával számolt, a kulcs csökkentése, és az adózási forma ebből adódó népszerűség növekedése csak a későbbiekben realizálódott.

A 2017. évi költségvetés a közművezetékek adója adónemben 55,2 milliárd forint bevételt irányzott elő. A 2017. évi adóbevétel 55,0 milliárd forint volt, azaz az előirányzat közel az előzetes várakozásoknak megfelelően teljesült.

Fogyasztáshoz kapcsolt adók

A 2017. évben a költségvetésnek nettó 3525,3 milliárd forint pénzforgalmi általános forgalmi adó bevétele keletkezett, amely az előirányzattól (3542,0 milliárd forint) 16,7 milliárd forinttal (0,5%-kal) maradt el. A nettó áfa egyenleg 6148,5 milliárd forint bruttó befizetés (melyből 382,7 milliárd forintot tett ki az import és a dohánytermékek számlákra teljesített befizetés) és a 2623,2 milliárd forintot kitevő kiutalások eredőjeként adódott. Az infláció mértékének, illetve a fogyasztási volumen vártnál kedvezőbb alakulásának hatását elsősorban a megbízható adózókra vonatkozó kiutalási határidő 75 napról 45 napra történő rövidülésének vártnál magasabb negatív hatása, illetve a tervezett intézkedések elhalasztott bevezetése miatti, vártnál alacsonyabb mértékű fehéredési hatás ellensúlyozta.

A költségvetés áfa bevételei három számlán jelennek meg. A NAV által vezetett önadózói Általános forgalmi adó számla 3145,9 milliárd forint egyenleggel zárt 2017-ben (beszedett és kiutalt áfa egyenlege). A NAV által nyilvántartott kivetéses Import termékek áfa számlája (mely az importon belül a kivetéses kör utáni befizetéseket tartalmazza) 264,5 milliárd forintos, míg a szintén kivetéses Dohánygyártmány áfa számla 114,9 milliárd forintos egyenleget mutatott.

A fogyasztás volumene 2017-ben növekedést mutatott, az export és az import bővülése folytatódott. A GDP volumene 2017-ben 4,0%-kal emelkedett, az éves infláció 2,4%-kal nőtt. Az áfa bevételek legnagyobb forrását jelentő folyóáras vásárolt fogyasztás esetében 7,9%-os növekedés volt tapasztalható.

A bázisévhez képest a költségvetés nettó pénzforgalmi áfa bevétele 235,0 milliárd forint (7,1%-os) növekedést mutat. A nettó bevételek növekménye a bruttó befizetések 587,4 milliárd forintos (10,6%-os) és a kiutalások 352,4 milliárd forintos (15,5%-os) növekedésének egyenlegeként adódott. A bevételek alakulása alapvetően a makrogazdasági hatásoknak (folyóáras lakossági fogyasztás, illetve kormányzati vásárlások és beruházások emelkedése) köszönhető.

A 2017. évben jövedéki adó címén 1022,1 milliárd forint pénzforgalmi bevétele származott a költségvetésnek, mely az éves előirányzattól (1034,5 milliárd forint) 12,4 milliárd forinttal (1,2%-kal), a módosított előirányzattól (1068,5 milliárd forint) 46,4 milliárd forinttal (4,3%-kal) maradt el.

A bevételek legnagyobb hányadát - közel 63,2%-át - továbbra is az üzemanyagok utáni befizetések tették ki, ezen túlmenően a bevételek 27,9%-a a dohánytermékek után, 9,0%-a pedig a szeszesitalok és egyéb termékek után folyt be. Ez a bázisévhez képest 2,3%-pontos átrendeződést jelent az üzemanyag termékek felé a többi termékcsoport irányából. Az adóbevétel az előző év értékénél (1011,8 milliárd forint) 10,3 milliárd forinttal (1,0%-kal) volt magasabb, mely a forgalomváltozások és egyéb piaci trendek együttes hatásának volt betudható. A főbb termékcsoportok utáni pénzforgalmi bevételek az alábbiak szerint alakultak:

Az üzemanyagok esetében az adóbevétel 645,7 milliárd forintot tett ki, mely mintegy 29,9 milliárd forinttal (4,9%-kal) magasabb az előző évi értéknél (615,7 milliárd forint). A növekedés a befizetések 34,1 milliárd forintos (5,2%-os) növekedésének és a kiutalások 4,2 milliárd forintos (10,1%-os) növekedésének együttes hatásaként adódott. A bevételek 34,8%-át a benzin, 64,6%-át a gázolaj utáni befizetések adták, mely a bázisévhez képest 0,1%-pontos átrendeződést jelent a benzin javára. A befizetések növekedése a gázolaj és a benzin forgalom növekedésének, illetve a 2017. első negyedévben érvényes magasabb adómértékeknek köszönhető. A 2017. évben - az előző évhez viszonyítva - a gázolaj szabadforgalma közel 3,5%-kal, a benziné 4,2%-kal növekedett.

A szeszesitalok és egyéb termékek jövedéki adóbevétele 91,1 milliárd forintot tett ki, amely 7,2 milliárd forinttal (7,3%-kal) alacsonyabb a bázisnál (98,4 milliárd forint), mely a forgalom alakulásának és a népegészségügyi termékadót érintő 2017. január 1-jétől érvényes jogszabályváltozások következtében kialakult készletezési hatásoknak tudható be.

A dohánytermékek jövedéki adóbevétele 284,7 milliárd forint volt, amely az előző évi értékhez (297,4 milliárd forint) képest 12,7 milliárd forinttal (4,3%-kal) alacsonyabb. Az alulteljesülés hátterében a szabadforgalom bázisévhez mért alakulása áll. A bevételek alacsonyabb alakulásának hátterében elsősorban az év elején végbement jogszabályi változásokra adott piaci reakciók állnak, melyeket csak részben kompenzált az adómértékek emelkedése és a piaci szerkezet átrendeződése (fogyasztási dohányról cigarettára való forgalomátterelődés). A 2017. évben a szabadforgalomba helyezések volumene a cigaretta esetén 4,8%-kal, a fogyasztási dohány esetén pedig 25,2%-kal csökkent.

A 2017. évben regisztrációs adó címén nettó 25,0 milliárd forint pénzforgalmi bevétele származott a költségvetésnek. A nettó adóbevétel az éves előirányzatot (23,2 milliárd forint) 8 milliárd forinttal (7,8%-kal) haladta meg. A 24,4 milliárd forint módosított előirányzatot szintén meghaladta az adónem bevétele, 0,6 milliárd forinttal (2,5%-kal). A felülteljesülések hátterében a bázisévi bevétel vártnál magasabb teljesülése áll.

A 2017. évben távközlési adó címén 53,6 milliárd forint bevétele származott a költségvetésnek, mely az éves előirányzattól (54,4 milliárd forint) 0,8 milliárd forinttal (1,6%-kal) maradt el. Az alulteljesülés hátterében az adóalap tárgyévben tapasztalt vártnál alacsonyabb növekedési üteme áll.

A 2017. évben mintegy 217,3 milliárd forint pénzügyi tranzakciós illeték folyt be a költségvetésbe. A bevétel a költségvetési előirányzatot (205,7 milliárd forint) 6 milliárd forinttal (5,7%-kal) múlja felül. Az előirányzat felülteljesülésének oka a piaci szektor kötelezettségének, és a Magyar Államkincstár kötelezettségének felülteljesülése.

Biztosítási adóból a központi költségvetésnek 2017-ben 35,7 milliárd forint bevétele származott. Az adóbevétel a 2017. évi előirányzatot (31,5 milliárd forint) mintegy 4,2 milliárd forinttal (13,3%-kal), a módosított előirányzatot (34,2 milliárd forint) 1,5 milliárd forinttal (4,3%-kal) haladta meg. Az eltérést a biztosítási piac vártnál kedvezőbb alakulása okozta.

A lakosság befizetései

A 2017. évre vonatkozó költségvetés előirányzatként 1792,5 milliárd forint, módosított előirányzatként 1908,5 milliárd forint személyi jövedelemadó bevételt tartalmazott. A személyi jövedelemadóból ténylegesen befolyt költségvetési bevétel 1920,0 milliárd forint volt, mely 2024,3 milliárd forint bruttó befizetés és 104,4 milliárd forint kiutalás egyenlegeként adódott. A 2017. évi teljesítés az előirányzathoz képest 127,5 milliárd forint (7,1%), a módosított előirányzathoz képest 11,5 milliárd forint (0,6%) túlteljesülést mutat. Az előirányzatot meghaladó adóbevétel az alábbi tényezők eredőjeként adódott: tervezettnél kedvezőbb foglalkoztatási- és bérdinamika, illetőleg a bázisévi bevétel vártnál magasabb teljesülése. A 2017. évben realizált személyi jövedelemadó-bevétel 202,3 milliárd forinttal, 11,8%-kal volt több a 2016. évi bevételnél.

A 2017. évben a költségvetésnek egyéb lakossági adóbefizetésekből (bérfőzési szeszadó és egyéb lakossági vám) 6,9 milliárd forint bevétele származott, mely az éves előirányzattól (8,0 milliárd forint) 1,1 milliárd forinttal maradt el. A fenti összegből 6,8 milliárd forintot tett ki a bérfőzési szeszadó, 38,4 millió forintot a lakossági vámbefizetések, 17,2 millió forintot a szabálysértési bírságok összege, illetve mintegy 94,6 millió forintot a NAV értékesítési bevételi számlára érkezett összeg. Az alulteljesülést elsősorban a vártnál alacsonyabb mennyiségű gyümölcspárlat-készítés indokolja.

Az illetékbefizetésekből a központi költségvetésnek 2017-ben 173,6 milliárd forint bevétele származott, amely a költségvetési előirányzathoz (155,2 milliárd forint) viszonyítva 18,4 milliárd forintos (11,9%-os) túlteljesülést, a módosított költségvetési előirányzathoz (178,2 milliárd forint) viszonyítva pedig 4,6 milliárd forintos (2,6%-os) elmaradást mutat. Az eredeti előirányzathoz képest tapasztalt túlteljesülés a bázisévi bevétel vártnál magasabb teljesülésének, illetve a gépjárműilletékből származó bevétel felülteljesülésének köszönhető. A módosított előirányzattól való elmaradás hátterében az ingatlanpiac növekedési ütemének a vártnál kedvezőtlenebb alakulása áll.

2017. évben gépjárműadó címén nettó 45,8 milliárd forint pénzforgalmi bevétele származott a költségvetésnek. A nettó adóbevétel az éves előirányzatot (43,5 milliárd forint) mintegy 2.3 milliárd forinttal (5,4%-kal) haladta meg. A felülteljesülések hátterében a gépjárműpiac vártnál nagyobb mértékű fellendülése áll.

Magánszemélyek jogviszonyának megszűnéséhez kapcsolódó egyes jövedelmeinek különadója esetében a 2017. évre vonatkozó költségvetési előirányzat 900,0 millió forint volt. A közszférában foglalkoztatott munkavállaló részére a munkaviszonya megszűnésével összefüggésben kifizetett, meghatározott korlátok (60 nap, 2 millió, illetve 3,5 millió forint) feletti juttatások utáni 75%-os különadóból a központi költségvetésnek 2017-ben 954,6 millió forint bevétele keletkezett. A ténylegesen befolyt bevétel a törvényi előirányzatot 54.6 millió forinttal haladta meg.

A költségvetési szervek és fejezeti kezelésű előirányzatok bevételei

A költségvetési szervek és szakmai fejezeti kezelésű előirányzatok bevételei

A fejezetek - központi költségvetési szervek és szakmai fejezeti kezelésű előirányzatok együtt - 2017. évben 3947,8 milliárd forint nem költségvetési támogatásként kezelt bevételt értek el, mely összeg 440,4 milliárd forinttal (12,6%-kal) haladta meg az előző évben realizált 3507,4 milliárd forint saját bevételt. A 2789,7 milliárd forint összegű eredeti bevételi előirányzathoz képest ez 1158,1 milliárd forintos (41,5%-os) eltérés.

Az eredeti előirányzathoz képesti növekedés a működési (718,4 milliárd forint) és felhalmozási célú (758,0 milliárd forint) támogatások államháztartáson belülről előirányzaton, továbbá a működési (18,2 milliárd forint) célú átvett pénzeszközök előirányzaton valamint az egyéb (közhatalmi, működési, felhalmozási) bevételek (49,0 milliárd forint) előirányzaton jelentkező növekedés és a felhalmozási célú átvett pénzeszközök előirányzaton (-385,5 milliárd forint) jelentkező csökkenés egyenlegeként képződött.

Fejezeti kezelésű előirányzatok EU támogatása

A szakmai fejezeti kezelésű előirányzatok bevételei közül 2017-ben összesen 1032,0 milliárd forint származott európai uniós forrásból, amely 390,9 milliárd forinttal haladta meg a 2016. évi teljesülést és az eredeti törvényi előirányzat 66,8%-os teljesítését jelenti. Ezen összegből a 2014-2020-as időszaki kohéziós politikát megvalósító operatív programok vonatkozásában 866,7 milliárd forint, a többi uniós támogatáshoz kapcsolódóan pedig 165,3 milliárd forint bevétel került beutalásra a központi költségvetésbe. A bevételeket tovább növelték a támogatásokból visszakövetelt és egyéb, más jogcímen befolyó pénzeszközök 92,2 milliárd forinttal. Az előirányzatokon kimutatott bevételek elsődlegesen az időközi elszámolások bizottsági térítéseiből, továbbá egyes programok esetében a befolyó éves előlegekből tevődnek össze.

A tervezett bevételtől történő elmaradás elsődleges oka, hogy a 2014-2020-as programozási időszak programjainak megvalósítása és az ezekhez kapcsolódó költségek elszámolása a vártnál némileg lassabban haladt, a kifizetéseken belül nagyobb arányt képviseltek az előlegek a számla alapú kifizetésekkel szemben. Ebből következően a Bizottságnak benyújtható számlák mennyisége is a tervezettnél alacsonyabb szintet ért el.

A Széchenyi 2020 Operatív Programok esetében a kedvezményezettek felé az uniós támogatást a központi költségvetés minden esetben megelőlegezi és csak a kifizetést követően történik meg az uniós támogatás központi költségvetés felé történő visszapótlása.

A fentiekkel ellentétben, mivel a 2007-2013-as programok esetében már lezárult az elszámolhatósági időszak, ezért a kapcsolódó uniós bevételek nem a XIX. Uniós fejlesztések fejezet előirányzatain, hanem a XLII. A költségvetés közvetlen bevételei és kiadásai fejezet közvetlen költségvetési bevételei között az Uniós támogatások utólagos megtérülése előirányzaton kerültek bemutatásra.

Az agrár- és halászati támogatások tervezett kiadása 205,0 milliárd forint, bevétele 174.2 milliárd forint volt. A tényleges kifizetések 115,1 milliárd forint összegben teljesültek, melyből az uniós forrás 61,4 milliárd forint volt, ehhez 2,6 milliárd forint egyéb bevétel társult. A bevétel a kiadással arányosan csökkent.

Mind a Vidékfejlesztési Program (VP), mind a Magyar Halgazdálkodási Operatív Program (MAHOP) pályázati felhívásai 100%-ban meghirdetésre kerültek. A támogatási kérelmek elbírálása folyamatos, feldolgozottsága várhatóan 2018-ban fogja elérni a 100%-ot.

A 2017. évben az agrár-intézményrendszerben jelentős változás történt, melynek hatására - a korábban az agrártárca alá tartozó - Mezőgazdasági és Vidékfejlesztési Hivatal megszűnt. Feladat és hatásköreit a Magyar Államkincstár vette át.

Az Európai Területi Együttműködés (ETE) célkitűzés fő célja, hogy elősegítse az Európai Unió erőteljesebb integrációját, harmonikus és kiegyensúlyozott fejlődését. A 2014-2020-as időszaki ETE támogatások esetében az uniós források nem jelennek meg a költségvetésben. A 2007-2013-as időszaki programjai kifutóban vannak az ezek keretében beérkező uniós források mindössze 0,4 milliárd forint bevételt jelentettek a költségvetésnek.

Az egyéb uniós támogatások közé öt fejezet támogatási jogcímei tartoznak. A legjelentősebb programok: az EGT/Norvég Alap, a Svájci Alap, az Európai Hálózatfinanszírozási Eszköz (CEF), a Belügyi Alapok, valamint a költségvetésen kívüli Európai Mezőgazdasági Garancia Alap belpiaci támogatásait kiegészítő nemzeti támogatások (pl. Igyál tejet, Iskolagyümölcs program, Méhészeti Nemzeti Program, Egyes speciális szövetkezések támogatása stb.). Az előirányzatok együttes uniós bevétele 75,2 milliárd forint volt, mely többszörösen felülmúlja a tervezett 21,8 milliárd forintot.

A központi költségvetési szervektől származó befizetések

A központi költségvetési szervektől származó befizetések 2017-ben összesen 42,9 milliárd forint összeget tettek ki. A legjelentősebb tétel a szinte teljesen saját bevételből gazdálkodó intézmények részére meghatározott befizetési kötelezettségek mintegy 28,8 milliárd forintos teljesítése. A 2016. évi előirányzat-maradvány terhére előírt befizetési kötelezettségből 0,4 milliárd forint, a szociális hozzájárulási adó mértékének csökkenése miatt az alkotmányos fejezetek részére előírt befizetési kötelezettségből 6,1 milliárd forint, a háttérintézményi racionalizálásból adódó megtakarítás befizetése jogcímen 7,4 milliárd forint valamint az egyéb befizetések jogcímen 0,2 milliárd forint folyt be.

Elkülönített állami pénzalapok befizetése

A Nemzeti Kutatási, Fejlesztési és Innovációs Alap 17,0 milliárd forint befizetést teljesített a tudás-intenzív, nagy hozzáadott értéket teremtő és nemzetgazdasági növekedést ösztönző kutatásfejlesztési tevékenységek finanszírozásának elősegítése érdekében.

Helyi önkormányzatok befizetései

A helyi önkormányzatoktól a 2017. évben összesen 36,4 milliárd forint befizetés érkezett, ami alapvetően három forrásból származott:

- A szolidaritási hozzájárulásból, aminek eredeti előirányzata 21,3 milliárd forint volt. Az önkormányzatok költségvetési törvény szerint figyelembe vett egy lakosra jutó adóerő-képessége alapján számított szolidaritási hozzájárulás összege meghaladta az eredeti előirányzatot, annak összege 26,6 milliárd forint lett. Ez 24,6%-kal haladta meg az előirányzatot;

- a tárgyévet megelőző évi önkormányzati elszámolások alapján, a kincstári felülvizsgálat, illetve az Állami Számvevőszék ellenőrzése során megállapított, jogtalanul igénybe vett és a tárgyévben a központi költségvetésbe visszafizetett hozzájárulások és támogatások összegeiből 9,5 milliárd forint értékben, valamint ezek igénybevételi, kiegészítő és késedelmi kamatából 399,2 millió forint értékben, továbbá

- az önkormányzatok vállalkozási befizetéseiből 2,2 millió forint értékben.

Nyugdíjbiztosítási Alap befizetése

A Magyarország 2016. évi központi költségvetéséről szóló 2015. évi C. törvény végrehajtásáról szóló 2017. évi CLXX. törvény 15. §-ában az Országgyűlés elrendelte a Nyugdíjbiztosítási Alap 2016. évi 12,8 milliárd forintos összegű többlete befizetését 2017. december 29-éig a XLII. A költségvetés közvetlen bevételei és kiadásai fejezet „Nyugdíjbiztosítási Alap befizetése” alcímére. A befizetés az előírtnak megfelelően megtörtént.

Állami vagyonnal kapcsolatos befizetések

Az állami vagyonnal kapcsolatos tételek alapvetően

- az állami vagyonról szóló 2007. évi CVI. törvény (a továbbiakban: Vtv.),

- a Magyar Fejlesztési Bank Részvénytársaságról szóló 2001. évi XX. törvény (MFB tv.),

- a Nemzeti Földalapról szóló 2010. évi LXXXVII. törvény (Nfatv.),

- az üvegházhatású gázok kibocsátási egységeinek kereskedelméről szóló 2005. évi XV. törvény és az üvegházhatású gázok közösségi kereskedelmi rendszerében és az erőfeszítés-megosztási határozat végrehajtásában történő részvételről szóló 2012. évi CCXVII. törvény hatálya alá tartozó vagyonnal való gazdálkodásból eredő bevételeket foglalják magukban.

Ugyancsak e bevételek között szerepelnek egyes koncessziós szerződésekből származó befizetések.

A 2017. évben hatályos Áht. rendelkezései szerint az állami vagyonnal összefüggő bevételek egy része megjelenik a központi költségvetés mérlegében, más részük (a kölcsön-visszatérülések, kötvénykibocsátás bevétele) finanszírozási bevételnek minősülnek, amelyek nem érintik a központi alrendszer egyenlegét.

Az állami vagyonnal kapcsolatos befizetések tekintetében a 2017. évi központi költségvetés - törvényi módosítást követően - 273,3 milliárd forintot tartalmazott, amelynek nagyságrendjét döntően az értékesítésből, különösen a termőföld értékesítésből eredő bevételek határozták meg. A tényleges bevételek 97,2%-os teljesüléssel 265,5 milliárd forintot tettek ki. Az eltérés döntően a „Földet a gazdáknak!” Program végrehajtásához kapcsolódott, tekintettel arra, hogy a szerződéskötési eljárás időigénye, illetve a részletfizetési lehetőségek kihasználása miatt a tervezett összegek egy része a 2018. évre húzódik át.

Az értékesítési jellegű bevételek összességében 195,2 milliárd forintot tettek ki, a termőföld értékesítés mellett a kibocsátási egységek és a Magyar Nemzeti Vagyonkezelő Zrt. (MNV Zrt.) portfoliójába tartozó ingatlanok eladásából származott jelentősebb összegű bevétel.

A 152,3 milliárd forintos termőföld értékesítési bevételek szinte teljes egészében a „Földet a gazdáknak!” Programhoz kapcsolódtak, az összeg 96,0%-a az árverési, 3,7%-a a hirdetményi eladásokból származott, míg az egyéb eljárási úton történő értékesítési bevételek csupán 0,3%-ot tettek ki. Jóllehet a „Földet a gazdáknak!” Program már a 2016. évben lezárult, az ebből származó értékesítési bevételek nagyobb része - a szerződéskötési eljárás időigénye, és a részletfizetési lehetőségek kihasználása miatt - a 2017. évre húzódott át. Ugyanezen okokra vezethető vissza az érintett bevételeknek a tervezettől való alacsonyabb, 90,7%-os mértékben történő teljesülése.

Az MNV Zrt. rábízott vagyonában nyilvántartott, állami feladatok ellátásához, költségvetési szervek elhelyezéséhez nem szükséges ingatlanokat az állami vagyonra és az állami vagyonnal való gazdálkodásra vonatkozó jogszabályok alapján értékesíti. 2015. évben elindult az állami vagyonelemek Elektronikus Aukciós Rendszer útján történő elektronikus értékesítése. A 2017. évben az MNV Zrt. tulajdonosi joggyakorlása alá tartozó vagyonelemek értékesítése főszabályként elektronikus árverés útján történt, ettől eltérő eljárásra csak az önkormányzatokkal kötendő kiemelt fontosságú projektek kapcsán került sor.

Az MNV Zrt. ingatlanértékesítési bevételei a tervezett 15 milliárd forinttól elmaradva 12,2 milliárd forintot tettek ki. Az elmaradás egy ingatlan értékesítési folyamatának 2018-ra húzódása miatt következett be.

A 2017. évben az elmúlt évhez hasonlóan tovább folytatódott az a tendencia, hogy az MNV Zrt. felé egyre nagyobb számban érkeznek megkeresések az állami tulajdonban álló ingatlanok megvásárlására. A megkeresések alapján megállapítható, hogy az érdeklődés elsősorban a kisebb értékű, ugyanakkor frekventált helyen, jellemzően Budapesten, megyeszékhelyeken található lakóingatlanok (kisebb számban irodaingatlanok), illetve a Balaton mentén fekvő ingatlanokkal kapcsolatban érkezett.

A 2017. évben az üvegházhatású gázok kibocsátási egységeinek értékesítése során összesen 26,4 milliárd forint bevétel érkezett a központi költségvetésbe, amely összeg 11,8%-kal volt alacsonyabb tervezett értéktől. Az elmaradás az értékesíthető kvótamennyiség csökkenésével, illetve a kvótaértékesítési egység-árfolyam évközi hektikusabb mozgásával magyarázható.

A hasznosítási típusú 63,5 milliárd forint összegű bevételek közel 11 milliárd forinttal kedvezőbben alakultak a tervezettnél. A többletbevétel nagyobb része az osztalékbevételeknek köszönhető. Az osztalékbevételek tervértéket meghaladó összege a MOL Nyrt. és Richter Nyrt. részvényekre fizetett osztalék többletéből ered, a többi esetben az osztalékbevétel alapvetően terv szerint teljesült. Az MNV Zrt. által bérbe vagy vagyonkezelésbe adott ingatlanok után fizetett díjak is többletet eredményeztek, amely részben az óvatos tervezés, részben egy visszamenőleges elszámolás következménye. A hasznosítási jellegű bevételek részét képezte a Nemzeti Földalapban lévő termőföldek utáni haszonbérleti és megbízási díj, amely tétel a tervezett összeget 23,3%-kal meghaladóan teljesült. A túlteljesülés oka egyrészt, hogy a „Földet a gazdáknak!” Program során értékesített területek esetében a szerződéskötésig fennállt a hasznosítási jogviszony és az ebből származó díjfizetési kötelezettség, másrészt a korábbi évekből származó követelések behajtása eredményesebben történt meg.

A 2017. évben 7,7 milliárd forint összegű finanszírozási jellegű bevétel keletkezett az állami vagyongazdálkodás keretében az MNV Zrt. hozzárendelt vagyonába tartozó vagyonelemek kapcsán. E bevétel alapvetően tulajdonosi kölcsön visszatérülésből származik.

Egyéb bevételek

Az egyéb bevételek 2017. évi 40,8 milliárd forintos teljesítése több mint ötszöröse volt a törvényi előirányzatnak (az előirányzat 515,7%-a). Ezen belül jelentős tételt képviselt az előző évi maradványok átcsoportosításának technikai lebonyolításával kapcsolatban pótelőirányzat ellensúlyozása címen elszámolt 14,9 milliárd forint, a jogtalanul igénybevett lakástámogatások behajtásából, visszafizetéséből eredő összesen 4,8 milliárd forint, az államháztartásról szóló törvény végrehajtásáról szóló 368/2011. (XII. 31.) Korm. rendelet (Ávr.) 23. § (4) bekezdése értelmében a rendkívüli kormányzati intézkedésekre szolgáló tartalék terhére elszámolási és visszatérítési kötelezettséggel nyújtandó támogatásokból visszafizetett 2,1 milliárd forint, valamint a kezesség-visszatérülés címén befolyt 4,6 milliárd forint. Tovább növelte a bevételeket a nyugdíjasok részére a 2016. év karácsonyakor kiosztott Erzsébet utalványokra elkülönített keret fel nem használt részének visszatérítéséből eredő - eredetileg nem tervezett - 6,3 milliárd forint is.

Egyéb uniós bevételek

Az Egyéb uniós bevételek cím három tételből tevődött össze.

Ezen a jogcímen található az Európai Unió költségvetési bevételeit képező, Magyarországon beszedett ún. tradicionális saját források (vámok, cukorágazati hozzájárulások) azon része, amely a beszedési költségek fedezeteként a hazai költségvetést illeti (az Európai Unió saját forrásainak rendszeréről szóló 2014/335/EU Euratom tanácsi határozat szerint a teljes bevétel 20%-a), valamint az uniós támogatások utólagos megtérülése:

- Vámbeszedési költség megtérítése alcímen a központi költségvetésnek a 2017. évben 12,0 milliárd forint nemzeti vám bevétele keletkezett. A 2017. évi költségvetés ezen a címen 11,8 milliárd forintos előirányzatot tartalmazott, melyet a tényleges bevétel mintegy 0,2 milliárd forinttal múlt felül. A felülteljesülés oka az importforgalom felülteljesülése, melyet részben kompenzált az átlagvám szintjének alulteljesülése.

- Cukorágazati hozzájárulás beszedési költség megtérítése alcímen 2017-ben a magyar költségvetésbe 170,8 millió forint bevétel folyt be, amely 0,6%-kal maradt alatta a 171,8 millió forint tervezett előirányzatnak.

- Uniós támogatások utólagos megtérülése: Az előirányzaton kerülnek kimutatásra az uniós programok, illetve projektek záró elszámolásakor az EU Bizottság által visszatartott összegek megtérülése, a lezárt programok esetében a szabálytalannak ítélt támogatásokból visszakövetelt pénzösszegek, továbbá az uniós programok elszámolhatósági időszakának zárását követően megérkező időközi elszámolások összegei is. Az eredeti előirányzat 30,9 milliárd forint volt, amely év közben törvénymódosítással megemelésre került 86,7 milliárd forintra és 100,4 milliárd forintra teljesült.

A részletek a következők:

- NSRK programjaihoz kapcsolódó uniós bevétel 6,6 milliárd forint;

- 2007-2013 programozási időszak agrárkifizetéseihez kapcsolódó bevétel 55,9 milliárd forint;

- Új Magyarország Vidékfejlesztési Program zárását követően érkezett 31,3 milliárd forint;

- A Kohéziós Alap projektjei közül egy projektnél történt meg a záróegyenleg elszámolása és megtérítése összesen 6,6 milliárd forint értékben.

Adósságszolgálattal kapcsolatos bevételek

2017-ben a kamatbevételek kedvezőbben alakultak a tervezettnél, az adósságszolgálati bevételek 104,3 milliárd forintos teljesülése 61,5 milliárd forinttal haladta meg a 42,8 milliárd forintos költségvetési előirányzatot. A túlteljesítés a forintkamat-bevételek 63,6 milliárd forinttal magasabb összegének és a deviza kamatbevételek 2,1 milliárd forinttal alacsonyabb összegének az eredménye.

A forintkamat-bevételek 105,7 milliárd forintot értek el 2017-ben. A 63,6 milliárd forintos előirányzat-túlteljesülés elsősorban a hiányt finanszírozó és adósságmegújító államkötvények kamatelszámolásai bevételi előirányzatnál következett be. Az államkötvények többszöri aukciós értékesítése során keletkező kamatbevétel 64,8 milliárd forinttal haladta meg az előirányzatot. Ez egyrészt a tervekhez képest megemelt összegű államkötvény-értékesítésnek, másrészt az év során bekövetkezett vártnál nagyobb hozamcsökkenésnek köszönhető. A piaci hozamcsökkenés következtében az adott államkötvény-sorozat értékesítése az aukciókon a tervezetthez képest lényegesen magasabb nettó árfolyamon történt, ami a pénzforgalmi kamatbevételeket növelte. Tovább növelte a kamatbevételeket a tervezettet jelentősen meghaladó lakossági kötvényértékesítés felhalmozott kamatbevétele mintegy 4,0 milliárd forint összegben. Szintén emelte a bruttó értékesítést és így a kamatbevételeket a tervezett volument lényegesen meghaladó kötvénycsere program, amelynek keretében 607.0 milliárd forint összegben valósult meg rövid futamidejű kötvények hosszabb futamidejű kötvényre történő cseréje. E tranzakcióval csökkenthető az elkövetkező néhány év adósságlejárata, és nő a finanszírozás biztonsága. E műveletek lejárati oldala a kamatkiadást, a kibocsátási oldala a kamatbevételt növelte, amelyek együttes hatása összességében a nettó kamatkiadás növekedése volt 2017-ben.

A kamatbevételek másik jelentős tétele szokott lenni a Kincstári Egységes Számla (KESZ) után az MNB által fizetett kamat, amely címen az előirányzathoz képest 5,0 milliárd forint kamatbevétel csökkenés mutatkozott. Az MNB 2016 novemberétől 2017 szeptemberéig nem fizetett kamatot a KESZ állománya után, majd ezt követően ezen a jogcímen a HUFONIA index mértékével megegyező kamatot fizetett, ami 2017-ben nullához közeli negatív kamatot jelentett.

A devizában jelentkező kamatbevételek összege az előirányzathoz képest lényegesen alacsonyabb lett. Eredetileg 0,7 milliárd forint összegű kamatbevétel került megtervezésre, ehhez képest azonban ténylegesen negatív kamatbevétel keletkezett 1,4 milliárd forint értékben. Ennek oka, hogy a tervezés során figyelembevett euro-piaci kamatszintek az év során tovább csökkentek, valamint a jelentős pénzpiaci kamatcsökkentések következtében az MNB-nél elhelyezett betétekre negatív kamatláb került felszámításra.

A csökkenéshez hozzájárult a P€MÁP (Prémium Euró Magyar Állampapír) tervezettnél kisebb volumenű értékesítése. Az elszámolt felhalmozott kamatbevétel részben emiatt, részben a tervhez képest kisebb kamatláb miatt lényegesen alacsonyabban alakult a tervezettnél. E bevétel összege 0,2 milliárd forint volt. Az egyéb devizaműveletek kamatelszámolásainak bevételei és a mark-to-market betétműveletek utáni kamatok negatív bevételei 1,6 milliárd forintot tettek ki.

Kiadási előirányzatok

Egyedi és normatív támogatások

Az egyedi és normatív támogatások összege a 2017. évben összesen 326,3 milliárd forintot tett ki, amely 4,8%-kal haladta meg a törvényi előirányzatot.

A kifizetések meghatározó tételeit a személyszállítási közszolgáltatások, valamint a vasúti pályahálózatok működtetésének költségtérítése képezte, amely támogatások célja az érintett társaságok közszolgáltatási tevékenységei bevételekkel nem fedezett, indokolt költségeinek megtérítése volt.

A személyszállítási közszolgáltatásokkal összefüggő költségtérítések kiadási előirányzatain 210.8 milliárd forint teljesítés történt, amely 8,4 milliárd forinttal haladta meg a törvényi előirányzatot. A megnövekedett teljesítés a következő okokkal magyarázható:

- a minimálbér- és a garantált bérminimum emeléssel összefüggésben az 1160/2017. (III. 22.) Korm. határozat szerinti béremelések kifizetése az érintett állami tulajdonban lévő közlekedési közszolgáltató társaságok részére e költségtérítési előirányzatok terhére történt meg;

- a Kormány a 2129/2017. (XII. 29.) számú határozatával az autóbuszos személyszállítási közszolgáltatások ellátását biztosító regionális közlekedési központok, valamint a Volánbusz Zrt. finanszírozása érdekében hozzájárult az érintett kiadási előirányzat 2,3 milliárd forinttal történő túllépéséhez.

A személyszállítási közszolgáltatások költségtérítési támogatásából a vasúti személyszállítás 160.8 milliárd forinttal (MÁV-Start Zrt.: 150,0 milliárd forint, GYSEV Zrt.: 10,8 milliárd forint) míg az autóbusszal végzett személyszállítás 50,0 milliárd forinttal részesült.

A vasúti pályahálózat működtetésének költségtérítése kiadási előirányzatán 75,4 milliárd forint teljesítés történt, amely 586,5 millió forinttal haladta meg a törvényi előirányzatot. Az összegből a MÁV Zrt. 69,7 milliárd forint, míg a GYSEV Zrt. 5,7 milliárd forint kifizetésben részesült. Az előirányzattól való eltérés a minimálbér- és a garantált bérminimum emeléssel összefüggésben a Kormány fentebb említett határozatának végrehajtására vezethető vissza.

Az Elővárosi közösségi közlekedés támogatása 9,0 milliárd forintos törvényi előirányzata az e közszolgáltatás végzésével kapcsolatban felmerülő, bevételekkel nem fedezett költségekhez nyújtandó költségtérítés, valamint a szolgáltatási díj összegét tartalmazta. Az előirányzaton 11,9 milliárd forint teljesítés történt, amely 2,9 milliárd forinttal haladta meg a törvényi előirányzatot. Az összegből a MÁV-HEV Zrt. 7,4 milliárd forinttal, míg a Volánbusz Zrt. 4,5 milliárd forinttal részesült. Az előirányzattól való eltérés a minimálbér- és a garantált bérminimum emeléshez kapcsolódó fentebbi kormányhatározat teljesítésére vezethető vissza.

Az Eximbank Zrt. kamatkiegyenlítése keretében került sor a hitelintézet által a magyar áruk és szolgáltatások exportjának, illetve versenyképességük javításának finanszírozása érdekében nyújtott hitelek kamatának, és az e célokat szolgáló finanszírozási költségek különbözetének támogatására. A 2017. évi törvényi előirányzat (25,0 milliárd forint) a Kormány 1729/2017. (X. 10.) számú határozata alapján a tervezettnél magasabb mértékű igénylés folytán 4,0 milliárd forinttal túlléphetővé vált. A teljesítés összege év végére 28,0 milliárd forintot tett ki.

A Mecseki uránbányászok baleseti járadékainak és egyéb kártérítési kötelezettségeinek átvállalása előirányzat terhére került sor az uránbányászatban az 1993. év végéig keletkezett, hivatkozott fizetési kötelezettségek központi költségvetés általi megtérítésére. A 223,6 millió forint összegű kifizetést a Bányavagyon-hasznosító Nonprofit Közhasznú Kft. teljesítette a jogosultak részére, amely összeg közel megegyezett a törvényi előirányzattal.

Közszolgálati műsorszolgáltatás támogatása

A médiaszolgáltatásokról és a tömegkommunikációról szóló 2010. évi CLXXXV. törvény 4. mellékletében foglaltak alapján a közszolgálati hozzájárulás előirányzatának 2017. évi összege 70,1 milliárd forintban került megtervezésre.

A 2017. év folyamán a közszolgálati média normáltól eltérő működési feltételeinek biztosítása céljából 25,0 millió forint került átcsoportosításra a közszolgálati hozzájárulás előirányzata javára a 2017. évi honvédelmi igazgatási feladatok végrehajtásához szükséges költségvetési források átcsoportosításáról szóló 1464/2017. (VII. 25.) Korm. határozat alapján.

Összefoglalóan elmondható, hogy a 2017. évben a közszolgálati hozzájárulás előirányzat 70,2 milliárd forintra teljesült.

Szociálpolitikai menetdíj-támogatás

Az állam a szociálpolitikai menetdíj-támogatás útján ellentételezi a közúti, valamint a vasúti személyszállító társaságok számára az állam által a személyszállítási közszolgáltatások keretei között biztosított egyes utazási kedvezmények igénybevételével megvalósuló utazások miatti árbevétel-elmaradást. A 2017. évi törvényi előirányzatot (104,0 milliárd forint) a Kormány - a tervezettnél alacsonyabb mértékű felhasználás folytán - a 2029/2017. (XII. 27.) számú határozatával csökkentette. Az éves teljesítés, amely külön szabályozás nélkül is eltérhetett az előirányzattól, 94,5 milliárd forintot tett ki.

Lakástámogatások

A lakásépítési támogatások előirányzata 2017. évben 211,3 milliárd forintot tett ki. A teljesülés 184,7 milliárd forint volt, ami 12,6%-os elmaradást jelentett az előirányzathoz képest, a 2016. évinél viszont 24,6%-kal volt több. Az eltérés a mérlegsoron belül több jogcímcsoport együttes változására vezethető vissza. A teljesítés alakulásának főbb tényezői a következők:

- A családi otthonteremtési kedvezményre és az adó-visszatérítési támogatásra 2017. évben 92,4 milliárd forint kiadása keletkezett a költségvetésnek, mely 80,1%-kal magasabb a 2016. évhez képest.

- A lakás-takarékpénztári megtakarítások támogatása jogcím 13,4%-kal emelkedett, 61,6 milliárd forintot tett ki. A növekedés oka, hogy e megtakarítási forma egyre népszerűbb a lakosság körében, folyamatosan nő a szerződéskötések száma.

- A 2009. július 1-jétől nem igényelhető lakásépítési kedvezményre fordított kiadás 0,8 milliárd forint volt, ami a 2016. évi kiadáshoz képest 36,3%-os csökkenést jelentett.

- A lakástámogatások mérlegsoron teljesült kiadás 10,9%-át a 2009. július 1-jétől megszüntetett, kiegészítő kamattámogatású és a jelzáloglevéllel finanszírozott lakáshitelekre nyújtott kamattámogatás tette ki 20,2 milliárd forint értékben. Ez a 2016. évi kifizetésekhez képest 24,1%-os csökkenést jelent, amit az átlagos kamattámogatás és a hitelállomány csökkenése együttesen okozott.

- Az egyéb kamattámogatás jogcímen a 2017. évi költségvetési kiadás 3,2 milliárd forint volt, mely az előző évihez képest 7,1%-os csökkenést jelent. Ezen a jogcímen jelennek meg a társasházi, lakásszövetkezeti épületek közös részeinek felújítására felvett hitelek kamattámogatásai.

Családi támogatások, szociális juttatások

A Nemzeti Család- és Szociálpolitikai Alap tartalmazza a korhatár előtti ellátásokat valamint a családi támogatásokat, a jövedelempótló és jövedelemkiegészítő szociális támogatásokat, továbbá a különféle jogcímen adott térítések költségvetési forrásait.

Az Alapból finanszírozott ellátások mindösszesen 653,0 milliárd forinton, 99,3%-ra teljesültek.

Családi támogatások

A családi támogatások körébe a családi pótlék, az anyasági támogatás, a gyermekgondozást segítő ellátás, a gyermeknevelési támogatás, a gyermekek születésével kapcsolatos szabadság megtérítése, a pénzbeli és természetbeni gyermekvédelmi támogatások, az életkezdési támogatás, valamint a gyermektartásdíjak megelőlegezésének költségvetési forrása tartozik.

A családi pótlék 316,5 milliárd forintos előirányzata 99,3%-ra, az anyasági támogatás 107,3%-ra, a gyermekgondozást segítő ellátás 93,6%-ra, a gyermeknevelési támogatás 88,9%-ra teljesült.

A gyermekek születésével kapcsolatos szabadság megtérítése előirányzat 138,2%-ra teljesült, mivel a munkaidő-kedvezményt igénybe vevők száma és a részükre kifizetett távolléti díj összege is magasabb szinten valósult meg a tervezetthez képest.

Az életkezdési támogatás 5,0 milliárd forintos előirányzata 123,0%-ra teljesült, melyet a megnövekedett létszám indokol.

A pénzbeli és természetbeni gyermekvédelmi támogatások előirányzata tartalmazza a rendszeres gyermekvédelmi kedvezményhez kapcsolódó Erzsébet-utalvány, valamint pénzbeli ellátás és pótlék fedezetét, mely 79,6%-ra teljesült. A gyermektartásdíjak megelőlegezése előirányzat 85,3%-os alulteljesülését a vártnál alacsonyabb jogosulti létszám okozta.

Korhatár alatti ellátások

Az előirányzat tartalmazza a szolgálati járandósággal és a korhatár előtti ellátással, a balettművészeti életjáradékkal kapcsolatos ellátásokat. Az előirányzat összességében 98,7%-ra teljesült.

Jövedelempótló és jövedelemkiegészítő szociális támogatások

A jövedelempótló és jövedelemkiegészítő szociális támogatások elsősorban a fogyatékossághoz, illetve a politikai okból elítéltek rehabilitációjához, egyes bányászellátásokhoz kapcsolódnak. Ide tartozik még a saját jogú nyugdíj kiegészítésére szolgáló rendszeres pénzbeli ellátásként folyósított házastársi pótlék és házastársi jövedelempótlék is, valamint egyéb szociális támogatások, mint pl. a cukorbetegek támogatása. Az ellátások egy része „kifutó jellegű”, amelyek esetében új megállapításra már évek óta nem kerül sor.

Az alcím kiadásai között jelenik meg a járási szociális feladatok ellátása előirányzat, amely az ápolási díj és az időskorúak járadéka mellett a foglalkoztatást helyettesítő támogatás, valamint az egészségkárosodási és gyermekfelügyeleti támogatás forrását tartalmazza.

Az ellátások finanszírozására előirányzott 124,0 milliárd forint összességében szinten, 100,3%-ra teljesült.

A politikai rehabilitációs és más nyugdíj-kiegészítések előirányzata 126,6%-os teljesülését az okozta, hogy a XX. századi diktatúrák áldozatainak járó, politikai rehabilitációs célú nyugdíj-kiegészítésekkel kapcsolatos kormányrendeletek módosításáról szóló 28/2017. (II. 13.) Korm. rendelet értelmében a kormányrendelet szerinti politikai rehabilitációs ellátásokat 2017. január 1-jétől a 2016 novemberében folyósított összeg 60%-ával fel kellett emelni. Az emeléssel a 2017. évi előirányzat tervezése során még nem lehetett számolni.

Különféle jogcímen adott térítések

A különféle jogcímen adott térítések körébe tartozó előirányzatok közül az egészségügyi feladatok ellátásával kapcsolatos hozzájárulás, illetve a folyósított ellátások utáni térítés a tervezett szinten teljesült. A közgyógyellátás esetében a tervezett előirányzat 119,1%-ra teljesült. Ennek oka, hogy 2017-ben a Magyarország 2016. évi központi költségvetéséről szóló 2015. évi C. törvény végrehajtásáról szóló 2017. évi CLXX. törvény értelmében 3,0 milliárd forint került megtérítésre az Egészségbiztosítási Alap részére a közgyógyellátás 2016. évi kiadásának és a 2016. évben megtérített összegnek a különbözeteként.

Nemzeti Család- és Szociálpolitikai Alap kiadásaival összefüggő visszatérülések

A Nemzeti Család- és Szociálpolitikai Alap kiadásaival összefüggésben összesen 1,6 milliárd forint bevétel keletkezett, döntő többségében a jogosulatlanul igénybevett támogatások visszafizetése kapcsán.

A központi költségvetési szervek és fejezeti kezelésű előirányzatok kiadásai

A központi költségvetési szervek és a szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2017. évi - támogatással és saját bevétellel fedezett - kiadása 10 258,1 milliárd forintra teljesült, amely összeg 1525,6 milliárd forinttal, mintegy 17,5%-kal több a 2016. évi teljesítésnél.

Az eredeti kiadási előirányzat összességében 8322,2 milliárd forintot, a törvényi módosított előirányzat 8441,4 milliárd forintot tett ki. Ehhez képest az évsorán - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi előirányzatok, céltartalékok, Rendkívüli kormányzati intézkedések (RKI) tartalék, Országvédelmi Alap) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése. Mindezek következtében az év végi módosított előirányzat 4618,7 milliárd forinttal haladta meg az Országgyűlés által jóváhagyott mértéket. Ez 443,4 milliárd forint Kormány (pl. tartalékok átcsoportosításával) által végrehajtott növekedésből, 2012,9 milliárd forint pedig fejezeti hatáskörben (pl. maradvány előirányzatosítás, fejezeti kezelésű előirányzatok intézményhez, ill. más fejezethez történő átcsoportosítása) 2162,4 milliárd forint intézményi hatáskörben (pl. maradvány, többletbevételek előirányzatosítása,) végrehajtott előirányzat-növelésből adódott.

Ugyanakkor az év végi aktuális kiadási előirányzathoz viszonyított teljesülés/kifizetés 78,5% volt.

A központi költségvetési szervek és a szakmai fejezeti kezelésű előirányzatok 2017. évi kiadásainak alakulását a következő táblázat mutatja be:

 

 milliárd forint

 2016. évi teljesítés

 8 732,5

 2017. évi eredeti előirányzat

 8 322,2

 2017. évi törvényi módosított előirányzat

 8 441,4

 2017. évi módosított előirányzat

 13 060,1

 2017. évi teljesítés

 10 258,1

A központi költségvetési szervek és a szakmai fejezeti kezelésű előirányzatok támogatása

A központi költségvetési szervek és a fejezeti kezelésű előirányzatok 2017. évi eredeti támogatása 5532,6 milliárd forint, a törvényi módosított előirányzat 5651,7 milliárd forint volt, ami az év folyamán összesen 407,5 milliárd forinttal, 7,2%-kal nőtt. A Kormány felhatalmazáson alapuló hatáskörében összesen 444,3 milliárd forinttal növelte az eredeti előirányzatot, a fejezeti hatáskörben végrehajtott módosítások 36,8 milliárd forinttal csökkentették az eredeti támogatást.

A rendkívüli kormányzati intézkedések előirányzat módosított 141,0 milliárd forintos előirányzatából a Kormány döntései alapján a központi költségvetési szervek és fejezeti kezelésű előirányzatoknál összesen 116,8 milliárd forintot (az RKI 82,8%-a) használtak fel.

A rendkívüli kormányzati intézkedések előirányzatból jelentősebb támogatást a következő célok kaptak:

- a Miniszterelnökség: e-közbeszerzési rendszer beszerzése és üzemeltetése 3,0 milliárd forint, a közbeszerzések központi ellenőrzése 3,3 milliárd forint, Kormányhivatalok digitalizációs képességeinek biztosítása 1,5 milliárd forint, Budapest I. kerület Színház utca 1-3. és 5-11. szám alatti ingatlanban egyedi belsőépítészeti kialakítás kivitelezés 3,9 milliárd forint, Ludovika Campusban állami beruházás 2. ütem 1,4 milliárd forint, Aba-Novák Vilmos: Lengyel-magyar barátság - Pannósorozat a varsói magyar kiállítás előcsarnokához című alkotásának állami tulajdonba kerülése1,4 milliárd forint;

- Honvédelmi Minisztérium: Magyarországon fellelhető I. világháborús hadisírok rendbehozatala 1,4 milliárd forint, többfunkciós buszvásárlás 3,0 milliárd forint;

- Nemzetgazdasági Minisztérium: Élelmiszer-értékesítést kezelőszemélyzet nélkül végző automata berendezések Automata Felügyeleti Egységgel történő ellátása 1,8 milliárd forint, Szűrőbusz beszerzés 3,6 milliárd forint, Elektronikus fizetési módok elterjesztése 2,3 milliárd forint, Zalaegerszegi járműipari tesztpálya 12,0 milliárd forint, Étkezési Erzsébet utalvány 14,0 milliárd forint, a Közbeszerzési és Ellátási Főigazgatóság működési többlet kiadásai 3,0 milliárd forint;

- Nemzeti Fejlesztési Minisztérium: Gazdaságfejlesztési beruházásokhoz kapcsolódó közútfejlesztések 1,7 milliárd forint, Kiskunfélegyházi sportcsarnok PPP projekt kiváltása 2.0 milliárd forint, 2019. évi Európai Maccabi Játékok megrendezése 1,0 milliárd forint, a fejezet terhére korábban végrehajtott előirányzat-átcsoportosítások összegének visszapótlása 10,0 milliárd forint;

- a Külgazdasági és Külügyminisztérium: MNKH Magyar Nemzeti Kereskedőház Zártkörűen Működő Részvénytársaság, az MNKH Közép-európai Kereskedelemfejlesztési Hálózat Korlátolt Felelősségű Társaság és az MNKH Magyar Kereskedelemfejlesztési és Promóciós Korlátolt Felelősségű Társaság működési kiadása 1,3 milliárd forint;

- az Emberi Erőforrások Minisztériuma: 1956-os forradalom és szabadságharc emlékéve programjai 3,7 milliárd forint, Arany János-emlékév programjainak megvalósítása 1. milliárd forint, közel-keleti térségben élő üldöztetést szenvedő keresztények támogatása 1,2 milliárd forint, egyes szerzetesrendi fejlesztések 1,9 milliárd forint, Kodály Zoltán születésének 135. évfordulójához kapcsolódó programok megvalósítása 1.1 milliárd forint, Komáromi Futball Club által használt sportlétesítmény fejlesztése1,8 milliárd forint, Közszolgálati Kulturális Nonprofit Kft., a Közszolgálati Archívum és a Nemzeti Audiovizuális Archívum működése 2,0 milliárd forint, Magyar Unitárius Egyház programjainak és fejlesztéseinek támogatása 1,0 milliárd forint, Óbudai Egyetem kollégium beruházás 1,8 milliárd forint, Kárpátaljai Református Egyház fejlesztései 1,6 milliárd forint.

A 2017. évi céltartalékok előirányzatból bérkompenzációra 10,7 milliárd forint került kifizetésre, az ágazati életpályákra 162,3 milliárd forint (ezen belül a fegyveres és rendvédelmi életpálya bevezetéséhez kapcsolódó kiadásokra 22,7 milliárd forint, a Nemzeti Adó- és Vámhivatal életpálya kiadásaira 21,1 milliárd forint, az állami tisztviselői életpályára 43,9 milliárd forint, bíróságok és ügyészség többlet személyi juttatásaira 11,1 milliárd forint, pedagógus szakképzettséggel vagy szakképesítéssel nem rendelkező nevelő és oktató munkát közvetlenül segítők támogatására 9,4 milliárd forint, a kulturális ágazatban foglalkoztatottak illetménypótlékára 4,4 milliárd forint, minimálbér és garantált bérminimum emelés támogatására 40,4 milliárd forint) került felhasználásra, a különféle kifizetések előirányzatból 4,4 milliárd forint átcsoportosítása történt a költségvetési szervek részére.

A Nemzeti Adó- és Vámhivatal részére a költségvetési törvény előírása alapján fizethető jutalom 24,4 milliárd forinttal növelte a jóváhagyott előirányzatot. Államháztartáson belül egyéb központi előirányzatról, helyi önkormányzatok támogatásai fejezettől, vagyon fejezettől történt átcsoportosítások összesen 40,5 milliárd forinttal növelték, a fejezeti hatáskörű módosítás 36,8 milliárd forinttal csökkentette, az Országvédelmi Alapból történő átcsoportosítás 85,2 milliárd forinttal növelte a központi költségvetési fejezetek támogatási előirányzatait.

A támogatási előirányzatok változásainak összefoglalása:

 

 milliárd forint

 2017. évi eredeti előirányzat

 5 532,6

 2016. évi törvényi módosított előirányzat

 5 651,7

 Kormány jogkörben módosítva

 444,3

 Ebből: - RKI tartalék terhére előirányzat növelés

 +116,8

 - OVA terhére előirányzat növelés

 +85,2

 - céltartalék terhére előirányzat növelés

 +177,4

 - NAV jutalom

 +24,4

 - államháztartáson belüli átcsoportosítások

 +40,5

 Fejezeti hatáskörű módosítás

 -36,8

 2016. évi módosított előirányzat

 6 059,2

A módosítási kötelezettség nélkül túlléphető törvénysorokon összesen 1039,8 milliárd forinttal teljesültek túl az előirányzatok. A túllépések tételei a következők:

 2016. évi XC. törvényben szereplő felhatalmazás

 Megnevezés

 Túllépés millió forintban

 4. melléklet 1. pont

 A büntetőeljárásról szóló tv. alapján megáll. kártalanítás

 150,0

 4. melléklet 1. pont

 Magán- és egyéb jogi személyek kártérítése

 1 755,0

 4. melléklet 1. pont

 Fővárosi és megyei kormányhivatalok peres ügyei

 41,8

 4. melléklet 1. pont

 Állat, növény- és GMO-kártalanítás

 13 378,3

 4. melléklet 1. pont

 Uniós programok árfolyam-különbözete

 687,1

 4. melléklet 1. pont

 Hozzájárulás a hadigondozásról szóló törvényt végrehajtó közalapítványhoz

 4 472,3

 4. melléklet 2. pont

 Víz-, környezeti és természeti katasztrófa kárelhárítás

 1 567,9

 4. melléklet 2. pont

 Tömeges bevándorlás kezeléséhez kapcsolódó kiadások

 155 016,3

 4. melléklet 2. pont

 A terrorellenes intézkedések megvalósításához kapcsolódó kiadások

 92 514,6

 4. melléklet 2. pont

 Szakképzési centrumok által ellátott felnőtt oktatási tevékenység finanszírozása

 6 139,6

 4. melléklet 2. pont

 Beruházás ösztönzési célelőirányzat

 22 962,3

 4. melléklet 2. pont

 Kötött segélyhitelezés

 286,0

 4. melléklet 2. pont

 Köznevelési célú humánszolgáltatások és működési támogatás

 47 584,0

 4. melléklet 2. pont

 Hit- és erkölcstan és tankönyvtámogatás

 1 684,2

 4. melléklet 2. pont

 Szociális célú nem állami humánszolgáltatások támogatása

 6 255,0

 4. melléklet 3. pont

 2014-2020 közötti kohéziós politikai operatív programok

 660 068,5

 4. melléklet 3. pont

 Egyéb Uniós előirányzatok

 205,0

 4. melléklet 3. pont

 Európai Területi Együttműködés 2014-2020

 6 000,0

 4. melléklet 3. pont

 Vidékfejlesztési Program

 19 000,0

 

 Módosítási kötelezettség nélkül teljesülő előirányzatok túllépése összesen:

 1 039 767,9

Szakmai fejezeti kezelésű előirányzatok uniós előirányzatai

2017-ben az uniós előirányzatokból a kedvezményezettek felé összesen 2571,4 milliárd forint kifizetés történt, amely 475,0 milliárd forinttal haladta meg a 2016. évi kifizetéseket, ami a törvényi előirányzathoz képest 114,9%-os teljesítést jelent. A jelentős mértékű kiadáshoz a Széchenyi 2020 programok közül a kohéziós politikai operatív programok támogatásai járultak hozzá legnagyobb mértékben, melyek keretében 2196,5 milliárd forint kifizetés történt, ami a teljes kiadás 85,4%-a. A fennmaradó 374,9 milliárd forinton a többi kisebb-nagyobb uniós program osztozik (vidékfejlesztés, halászat, CEF, Belügyi Alapok, svájci, norvég mechanizmusok stb.).

A törvényi előirányzatot meghaladó kifizetési szint eléréséhez a XIX. Uniós fejlesztések fejezetet irányító szerv kihasználta az összes forrásbevonási lehetőségét, így az európai uniós programok likviditási hiányának kezelésére 685,3 milliárd forint összegben került sor módosítási kötelezettség nélkül teljesülő előirányzat túllépésre. Az uniós programok esetén a kedvezményezettek felé történő kifizetéseknél a központi költségvetés az uniós részt minden esetben előfinanszírozza, megelőlegezi.

A strukturális támogatásokra fordított összesen 2295,8 milliárd forint döntő részét a Széchenyi 2020 Operatív Programok közül a nagyobb programok (Gazdaságfejlesztési és Innovációs Operatív Program, Terület- és Településfejlesztési Operatív Program és a Környezeti és Energiahatékonysági Operatív Program) teljesítettek a legjobban. A kifizetések 80%-a támogatási vagy szállítói előleg formájában került utalásra, vagyis 2016-hoz hasonlóan a számla alapú kifizetések aránya 2017-ben is alacsony volt. A kifizetések 6,9%-a visszatérítendő támogatásokhoz kapcsolódik, amely az ún. pénzügyi eszközök kihelyezéséért felelős MFB Zrt.-hez, mint alapok alapját végrehajtó szervezethez került egy a költségvetésen belül létrehozott szakmai fejezeti kezelésű előirányzatra. A szintén a strukturális alapok részét képező Európai Területi Együttműködési programok pénzügyi forrásainak túlnyomó többsége a határ menti programok keretében használható fel. Az ETE programok 2017. évi kiadása 18,3 milliárd forint. A 2007-2013-as programok, egy kivételével 2017 decemberében lezárultak.

Az agrár- és halászati támogatások tervezett kiadása 205,0 milliárd forint volt, amely 115.1 milliárd forint összegben teljesül. A Vidékfejlesztési Program keretében 108,1 milliárd forint támogatás került kifizetésre, amely jelentős mértékben elmaradt a tervezett 203,3 milliárd forinttól. Az elmaradás részbeni okai pályázatértékelői rendszer nehézkes indulása, valamint a kifizető ügynökség év eleji fenntartó váltása volt. A Magyar Halgazdálkodási Operatív Program 2017. évben teljesült kiadása 1,6 milliárd forint volt, amely az előirányzat közel 100%-os teljesülését jelenti.

A Halászati Operatív Program 2016-ban lezárult, a záró nyilatkozatok feladásának határideje az uniós előírások alapján 2017. március 31 volt.

Az egyéb európai uniós támogatások 2017. évi együttes eredeti kiadási előirányzata 127.1 milliárd forint, a teljesült kiadás összege pedig 160,5 milliárd forint volt. Az előirányzattól való eltérés jelentős részben a CEF támogatások magas szintje magyarázza. A CEF 2014. évtől új finanszírozási lehetőségként jelent meg a költségvetésben, melynek célja közös érdekű projektek megvalósítása a közlekedési, a távközlési és az energetikai ágazatban. A Magyarország számára a CEF-ben közlekedésfejlesztésre rendelkezésére álló 1,1 milliárd euró összegű, ún. nemzeti borítékból 2015-2017 években a teljes keret (34 projekt, 337 milliárd forint) lekötésre került. 2017. évben alapvetően még mindig szállítói és támogatási előleg-kifizetésekre került sor. Számos esetben hagyott jóvá a Kormány költségnövekményt (pl. Százhalombatta-Pusztaszabolcs vasútvonal átépítése, Rákos-Hatvan vasútvonal korszerűsítése), ami nagymértékben indokolja a 2017. évi kiadás mértékét. Mindezeket figyelembe véve a 2017. évre tervezett 94,5 milliárd forinthoz képest a kiadási előirányzat ezt meghaladva, 127,3 milliárd forint összegben teljesült.

Költségvetési maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a tárgyévi és az előző évi igénybe nem vett költségvetési maradvány 2743,1 milliárd forint összegben keletkezett, ami 529,9 milliárd forinttal (23,9%-kal) magasabb, mint a 2016. évi (2213,2 milliárd forint).

Az alaptevékenység 2017. évi költségvetési maradványának megoszlása a következő:

 

 

 

 milliárd forint

 Megnevezés

 Kötelezettségvállalás-sal terhelt maradványok

 Kötelezettségvállalás-sal nem terhelt maradványok

 Összesen

 1051 szektor intézmények

 1595,8

 37,2

 1633,0

 1091 szektor fejezeti kezelésű előirányzatok

 993,0

 117,1

 1.110,1

 Összes maradvány

 2588,8

 154,3

 2743,1

Jelentősebb összegű maradvány az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződött (Miniszterelnökség 214,3 milliárd forint, BM 356,0 milliárd forint, NGM 210,6 milliárd forint, NFM 465,1 milliárd forint, Uniós Fejlesztések 388,0 milliárd forint, EMMI 754,5 milliárd forint), amelynek 94,0%-a kötelezettségvállalással terhelt.

A maradvány keletkezésének jellemző oka, hogy egyes bevételek (pl. EU-s források) év végén folytak be (elköltésükre már nem volt lehetőség), továbbá az év végi támogatási többletek elköltése áthúzódik a következő évre. Ugyanígy a kiírt pályázatok érvénytelensége, szerződéskötések elhúzódása, valamint az utófinanszírozás rendszere miatt a pénzforgalmi teljesítés csak a következő évben realizálódik.

A bevételek és kiadások kormányzati funkciónkénti alakulása

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, a hozzájuk kötődő ágazati és célelőirányzatok tartoznak. Kiadásuk 2017-ben 872,8 milliárd forint volt, az előző évi teljesítésnél 332,5 milliárd forinttal (62%-kal) több.

A törvényhozó szervek kiadásai 64,7 milliárd forint, az előző évihez képest 29%-kal növekedtek. A növekedés alapvető oka a Steindl Imre Program elindításával járó kiadások megjelenése és a program céljaira, valamint működési célra történő maradvány-felhasználás.

A végrehajtó szervek összesített költségvetésének (808,1 milliárd forint) közel egyharmadát a minisztériumok igazgatási címei (255,8 milliárd forint) adják, ettől nagyobb részt az irányításuk alá tartozó, igazgatási típusú feladatokat ellátó intézmények (341,7 milliárd forint) jelentik. A minisztériumok egyes szakmai fejezeti kezelésű előirányzatai 210,6 milliárd forintot tesznek ki.

A végrehajtó szervek kiadása 318,2 milliárd forintos (65%) növekedést mutat, amely több előirányzat, jellemzően a minisztériumok igazgatási címein (125,6 milliárd forint) az intézményrendszer átalakításából (pl. KEK KH beolvadása a BM igazgatásba, a Nemzeti Közlekedési Hatóság és a Közlekedési Koordinációs Központ beolvadása az NFM igazgatásba), a jelentősebb fejlesztések (pl. e-közbeszerzés) kiadás növekedéséből, a fejezeti kezelésű előirányzatok (108,0 milliárd forint) esetén az operatív programok (pl. Közigazgatás- és Közszolgáltatás Fejlesztési Operatív Program) bevételeiből, illetve a háttérintézmények (84,6 milliárd forint) esetén az állami tisztviselői életpálya bevezetésből adódik.

A pénzügyi és költségvetési tevékenységek és szolgáltatások kiadása a 2017. évben 304,1 milliárd forint, bevétele 69,2 milliárd forint, támogatása 258,2 milliárd forint volt. A 2017. évi kiadási teljesítés 7,3%-kal, a bevételi teljesítés 50,3%-kal, a támogatási teljesítés 0,6%-kal nőtt a 2016. évi teljesítéshez képest.

A kiadási teljesítés alakulását több tényező is befolyásolta, növekedett a Magyar Államkincstár kiadása 13,7 milliárd forinttal, mely nagyrészt a 2017. évben a nyugdíjasok részére biztosított egyénenként 10 ezer forint összegű Erzsébet utalványhoz kapcsolódó kiadásokból adódott, a Nemzeti Adó- és Vámhivatal kiadásai 9,2 milliárd forinttal növekedtek, többek közt az életpálya modell okozta növekedés és a beruházásokhoz kapcsolódó kifizetések elmaradásának együttes hatásaként, ugyanakkor 3,8 milliárd forinttal csökkent az EU Önerő Alap előirányzat kiadása, valamint csökkentő tételt jelent (4,8 milliárd forint), hogy a Közigazgatási és Igazságügyi Hivatal megszűnt, feladatait más költségvetési szervek vették át.

A bevételi teljesítés jelentős növekedését a Magyar Államkincstár bevételeinek 23,1 milliárd forinttal való emelkedése okozza. Ennek főbb forrásai az uniós forrásból megvalósult feladatellátással, a közfoglalkoztatottakkal kapcsolatban felmerült kiadásokkal, a nyugdíjbiztosítási feladatokkal összefüggésben befolyt bevétel, valamint az ONYF átvett pénzkészlete.

A külügyi terület 2017. évi kiadása 109,2 milliárd forint, az előző évinél 5%-kal magasabb szinten teljesült. Bevételi teljesítése 13,8 milliárd forint, ami 1,0 milliárd forinttal alacsonyabb, mint az előző évi. A támogatása 93,0 milliárd forint, ami 3,3%-kal magasabb az előző évihez képest.

2017-ben a kiadások teljesítésének 77,6%-át a Külképviseletek igazgatása cím bázis előirányzatai és az új külképviseletek nyitása, a konzuli hálózat megerősítése, a külképviseletekhez kapcsolódó beruházások (pl. ingatlanberuházás) valamint az Európai Unió és a különböző nemzetközi szervezetek felé vállalt kötelezettségeink teljesítése tették ki.

A támogatás növekedését a külképviseleti hálózat bővítésével (több állomáshely nyitása, illetve újranyitása) összefüggő többletforrás biztosítása, valamint a Külügyi és Külgazdasági Intézet beolvadása okozta.

Az alapkutatáshoz sorolt előirányzatok kiadásai 2017-ben 64,9 milliárd forintra, a támogatások 41,1 milliárd forintra teljesültek.

Az e funkciócsoporthoz tartozó támogatások elsősorban a Magyar Tudományos Akadémia (intézményei és programjai), a Nemzeti Kutatási, Fejlesztési és Innovációs Hivatal (intézménye és programjai), az Igazságügyi Minisztérium irányítása alá tartozó kutatóintézetek, a Magyar Művészeti Akadémia Művészetelméleti és Módszertani Kutatóintézete, a KSH Népességtudományi Kutató Intézet, a Külgazdasági és Külügyminisztérium irányítása alá tartozó, kutatással foglalkozó közhasznú és egyéb civil szervezetek tevékenységének finanszírozására szolgáltak. A kutatási feladatok ellátását segíti a 6,8 milliárd forint állami támogatásból megvalósuló martonvásári agrár-innovációs centrum fejlesztése, amelyhez 2017-ben 3,4 milliárd forint támogatást biztosított a költségvetés. A Kísérleti Orvostudományi Kutatóintézet fejlesztésére a 2017. évi költségvetésben 3,5 milliárd forint összegű támogatás állt rendelkezésre.

Az egyéb általános közösségi szolgáltatások 2017. évi kiadása 41,7 milliárd forint volt, ami a 2016. évi teljesítéshez (78,2 milliárd forint) képest 46,7%-os csökkenést mutat. A bevétel 15.1 milliárd forinttal (91,4%-kal), a támogatás 16,3 milliárd forinttal (30,9%-kal) csökkent.

Az előirányzatok csökkenése a Közigazgatási és Elektronikus Közszolgáltatások Központi Hivatala 2017. január 1-jével a Belügyminisztérium igazgatásába történő olvadása, valamint nagyrészt a Miniszterelnöki Kabinetiroda „Kormányzati kommunikációval és konzultációval kapcsolatos feladatok” előirányzat növekedése eredőjének hatására alakult ki. Az előirányzatok csökkenése jelentkezik a Központi Statisztikai Hivatal (a továbbiakban: KSH) feladatellátásánál, melynek során a támogatás-csökkenés döntő részét (-2,9 milliárd forint) a mikrocenzus felvétel befejezése okozza, a bevételi csökkenést pedig a belföldi és az európai uniós pályázatokból, valamint a 2016. évi statisztikai többletfeladatokhoz kapcsolódó eseti - az Emberi Erőforrások Minisztériuma és a Nemzeti Közszolgálati Egyetem által 2016. évben átutalt - bevételekből származó források csökkenése eredményezi.

A kiadási teljesítés 63,7%-át a „Kormányzati kommunikációval és konzultációval kapcsolatos feladatok” előirányzat teszi ki, míg 27,2%-át a KSH kiadásai.

Az előző évi teljesítéshez viszonyítva a „Kormányzati kommunikációval és konzultációval kapcsolatos feladatok” előirányzat kiadásai 121,0%-kal nőttek. A 2017. évben a „Kormányzati kommunikációval kapcsolatos feladatok” és a „Konzultációk kiadásai” fejezeti kezelésű előirányzatok a feladatok homogén jellegét tekintve összevonásra kerültek. A Kormány kiemelt jelentőséget tulajdonított annak, hogy párbeszédet folytasson a magyar állampolgárokkal az életüket érintő legfontosabb intézkedésekről, ennek megfelelően 2017. év során is tájékoztató kampányokat folytatott, nemzeti konzultációkra került sor.

A KSH kiadási teljesítése 4,1%-kal csökkent a 2016. évhez képest.

A védelmi funkcióba tartozó költségvetési szervek és szakmai fejezeti kezelésű előirányzatok teljesített kiadása a költségvetési évben 374,5 milliárd forint volt, amelynek fedezetéül 291,4 milliárd forint támogatás, valamint 159,1 milliárd forint bevétel szolgált.

A Magyar Honvédség (továbbiakban: MH) az Alaptörvényben és a honvédelmi törvényben foglalt feladatainak, valamint szövetségesi kötelezettségeinek eleget tett. 2017-ben is kiemelt cél volt a stabil haderőstruktúra kialakítása, a haderő professzionális jellegének erősítése és az MH megtartó képességének erősítése.

A katonai életpálya bevezetése érdekében 2015-ben indított, és 2017-ben is folytatódó béremelés (2015-ben átlagosan 30%, 2016-ban és 2017-ben további átlagosan 5%) mintegy 4.1 milliárd forint többletkiadást jelentett a Honvédelmi Minisztériumnál.

A MI-24-es helikopterek komplex ipari nagyjavítása érdekében 2017-ben - a központi költségvetési törvény módosításával - 10,0 milliárd forint többlettámogatás került biztosításra a fejezet részére.

A 1298/2017. (VI. 2.) Korm. határozattal meghirdetett „Zrínyi 2026 Honvédelmi és Haderőfejlesztési Program elindításával megkezdődött az MH fejlesztésének az elmúlt 25 év legnagyobb és legátfogóbb honvédelmi programja. A modernizációs fejlesztés az MH minden területét érinti. A Program keretében megkezdődött a honvédség merev- és forgószárnyas légi képességének bővítése, a hatékony irányítási-vezetési rendszer kiépítése, illetve a hazai hadiipar termékeként a többfunkciós buszok gyártása.

Az MH egyik legjelentősebb haditechnikai kiadását 2017-ben is a Gripen vadászrepülőgépek bérleti díja, valamint a bérlettel összefüggő fegyverzeti, elektronikai beszerzések jelentették mintegy 28 milliárd forint értékben (ebből 4,3 milliárd forint a 2017. évi bérleti díj, 23,6 milliárd forint pedig a 2018. évi bérleti díj előteljesítése).

Folytatódtak az egyéb hadfelszerelés fejlesztési programok is (pl.: Mistral rakéták beszerzése 3,3 milliárd forint, Gépjármű Beszerzési Program 5,8 milliárd forint, Híradó, Informatikai és Elektronikai Hadviselési fejlesztési program 7,3 milliárd forint).

Az MH 2017-ben is részt vett a tömeges bevándorlás okozta válsághelyzet kezelésében, mely feladatra a biztosított többletforrásokból - a 2016-ról áthúzódó forrásokkal együtt - több mint 32 milliárd forintot költött a tárca.

A terrorcselekmények megelőzésére - a rendelkezésére bocsátott 98,8 milliárd forintból - közel 57 milliárd forintot fordított a tárca, mely kiadások az MH és a Katonai Nemzetbiztonsági Szolgálat képességfejlesztését szolgálták.

A haderőképesség szinten tartása, fejlesztése és a nemzetközi katonai együttműködés zavartalansága érdekében a hazai kiképzési feladatokra, illetve a pilóták nemzetközi képzésére ebben az évben is kiemelt figyelmet fordítottak, 13,5 milliárd forintot költöttek.

Az igazságszolgáltatási funkcióba tartozó szervek és fejezeti kezelésű előirányzatok kiadásai 2017-ben mintegy 161,8 milliárd forintot tettek ki, az előző évi teljesítésnél 8,4 milliárd forinttal többet.

A kiadások 70%-a a Bíróságok, 28%-a pedig az Ügyészség fejezetnél jelenik meg (a fennmaradó 2% az IM fejezet intézményeinél és egyéb célelőirányzatain).

A kiadás a Bíróságok esetében 6,4 milliárd forinttal (6%), az Ügyészségnél 4,9 milliárd forinttal (12%) növekedett. A változást meghatározóan az igazságügyi alkalmazottak visszamenőleges illetményemelésének és a bíróságok beruházási kiadásai csökkenésének egyenlege eredményezte. Az Igazságügyi Minisztérium fejezet esetében 2,9 milliárd forintos csökkenés jelentkezik (a kiadások a jogutódlás folytán más kormányzati funkción kerülnek elszámolásra, a feladatok változatlansága mellett) az Igazságügyi Hivatal megszűnésével.

A kiadások túlnyomó része, 155,1 milliárd forint (95,9%) az intézményeknél, míg 6,7 milliárd forint (4,1%) a fejezeti kezelésű előirányzatokon teljesült.

A rend- és közbiztonság funkcióba tartozó szervek és fejezeti kezelésű előirányzatok kiadásai összesen 844,0 milliárd forintot tettek ki, amelyhez a költségvetés 678,3 milliárd forint támogatást nyújtott, emellett 168,0 milliárd forint bevétel teljesült. A 2016. évi teljesítési adatokhoz viszonyított jelentős növekedés fő okai a rendkívüli migrációs nyomás kezelésének már egész évi költségvetési hatása, a terrorellenes intézkedések keretében megvalósuló fejlesztések, valamint a rendvédelmi életpálya szerinti béremelés (további átlagosan 5%) folytatása. Jelentős forrásokat biztosított a költségvetés a Rendőrség gépjárműveinek cseréjéhez is.

A tűzvédelem funkcióba tartozó BM Országos Katasztrófavédelmi Főigazgatóság és területi szervei többek között ellátták a polgári védelmi, tűzvédelmi feladatokat, ezek szakigazgatási tevékenységét, valamint jogszabályban meghatározott esetekben első- és másodfokú katasztrófavédelmi és vízvédelmi hatósági és szakhatósági, továbbá a kéményseprő-ipari feladatokat. A funkcióba tartozó szervek és fejezeti kezelésű előirányzatok (Önkéntes tűzoltó egyesületek és mentőszervezetek, valamint az Önkormányzati tűzoltóságok normatív támogatása) kiadása összesen 95,1 milliárd forintot tett ki, amelyhez 81,7 milliárd forint támogatás és 12,3 milliárd forint bevétel került felhasználásra.

A büntetés-végrehajtási terület részére a költségvetés 98,6 milliárd forint támogatást biztosított, amelyet 44,5 milliárd forint bevétel egészített ki. A szervezet kiadásai meghaladták a 112,2 milliárd forintot, amelynek egyik oka a kiemelt részvétel a rendkívüli migrációs válsághelyzet kezelésében (pl. tranzitzónák építése). A beruházások területén folytatódott a börtönférőhely-bővítési program végrehajtása, illetve a meglévő büntetés-végrehajtási intézetek korszerűsítése. Az új börtönök építéséhez az állomány feltöltése lényegében megtörtént.

A szervezet kiemelt célkitűzése volt a fogvatartotti foglalkoztatás további bővítése, ezzel is hozzájárulva az elítéltek társadalmi reintegrációjához. A foglalkoztatott fogvatartottak száma 2017. év végére közel 11 000 fő volt. Ezzel párhuzamosan tovább szélesedett a központi ellátás keretében biztosított termékek és szolgáltatások köre is.

Az iskolai előkészítés és alapfokú oktatás, valamint a középfokú oktatás együttes kiadása az előző évhez képest 255,5 milliárd forintról 283,6 milliárd forintra, támogatása 242,0 milliárd forintról 264,8 milliárd forintra növekedett. A forrásnövekedés döntően az egyházi, nemzetiségi önkormányzati és magán fenntartású köznevelési intézmények feladatainak támogatására szolgáló előirányzatokon jelentkezett.

A felsőfokú oktatás (az intézmények valamennyi funkciót tartalmazó és a fejezetek felsőoktatási célt szolgáló előirányzatai) tekintetében a 2017. évi kiadás 634,3 milliárd forint volt. Az ágazat támogatása 286,6 milliárd forintban realizálódott, ami 25,6 milliárd forinttal (9,8%-kal) haladta meg az előző évi teljesítést.

E funkcióhoz tartoznak az állami és nem állami felsőoktatási intézmények képzési és fenntartási feladatait, intézményi és központi infrastrukturális fejlesztéseit, a hallgatói juttatásokat, egyéb ösztöndíjakat, felsőoktatási szakmai fejlesztéseket és feladatokat, továbbképzéseket biztosító előirányzatok. Az állami intézmények kiadásaiként teljesült a Stipendium Hungaricum ösztöndíjprogram forrásainak döntő része, valamint a Felsőoktatási Struktúraátalakítási Alap terhére biztosított többletforrások is. 2017-ben folytatódott az állami felsőoktatási intézmények előnytelen PPP konstrukcióinak kiváltása, valamint a korábbi években megkezdett infrastrukturális fejlesztések megvalósítása: a Pécsi Tudományegyetem Modern Városok Program részeként megvalósuló beruházása, a Testnevelési Egyetem új kampuszának kialakítása és a Moholy-Nagy Művészeti Egyetem beruházásának megvalósítása.

Az egyéb oktatás együttes kiadása 990,9 milliárd forint, támogatása 859,8 milliárd forint volt. Az e funkciócsoporthoz soroltak közül a Klebelsberg Intézményfenntartó Központ (KLIK) előirányzat a legjelentősebb volumenű, mely a vegyes (alap- és középfokú oktatást egyaránt magában foglaló) profilú előirányzat és a fenntartásában lévő köznevelési intézmények forrásait tartalmazza. Kiemelkedő tételek e funkciócsoporton belül a jelentős részben oktatási célú európai uniós (TÁMOP és TIOP) források előirányzatai. E funkciócsoport alatt jelent meg továbbá a szakképzési centrumok működési költségének összege is, A 2017. évben e funkción megjelenő kiadási és támogatási összegeinek vizsgálatánál érzékelhető, hogy a 2017. év végén az érintett intézmények részére jelentős összegű uniós támogatás került biztosításra, melynek felhasználása a 2018. évtől realizálódik.

A központi költségvetésben a költségvetési szervek, szakmai fejezeti kezelésű sorok előirányzatainak funkcionális osztályozása szerint az egészségügyi funkción összesen 866,5 milliárd forint kiadás és 108,2 milliárd forint támogatás állt rendelkezésre. Ezen előirányzatokhoz elsődlegesen az Emberi Erőforrások Minisztériuma és a Honvédelmi Minisztérium felügyelete alá tartozó egészségügyi intézmények költségvetése tartozik. Az előző évhez viszonyított mintegy 4 százalékos kiadásnövekedésben meghatározó szerepet játszott az egészségügyi ágazatban végrehajtott béremelés hatása. A központi költségvetés támogatta továbbá a Betegápoló Irgalmasrend projektjeinek finanszírozását, valamint a Bethesda Gyermekkórház és a Budai Irgalmasrendi Kórház közös fejlesztését. Az előbbieken túl a központi költségvetés 2017-ban is jelentős forrásokat biztosított a légimentés működtetésével, az egészségügyi intézmények rendkívüli támogatásával, a rezidensi rendszer működésével, az Országos Mentőszolgálat mentőgépjárműveinek beszerzésével és az egészségfejlesztési irodák fenntartási költségével összefüggő kiadásokra, továbbá sor került a társadalmi szervezetek, köztestületek támogatására is.

Az egyéb szociális támogatások funkcióhoz tartozó előirányzatok támogatása 2017-ben 13,9 milliárd forintra teljesült. A funkción elszámolt kiadások tartalmazzák a családpolitikai programokat, amelyek keretei között számos, a gyermekes családokat megszólító program, családügyi témájú konferencia került támogatásra (pl. nemzetközi családügyi konferenciasorozat, Pikler szimpózium, „A kisbabás családokért” elnevezésű program).

Az előző évek gyakorlatának megfelelően több, civil szervezetek, stratégiai partnerek által megvalósítani szándékozott program egyedi támogatása történt meg (pl. Nagycsaládosok Országos Egyesülete, Kárpát-medencei Családszervezetek Szövetsége, Fiatal Családosok Klubjának Egyesülete, Ágota Alapítvány, Három Királyfi, Három Királylány Alapítvány), akik saját működésük körében sokat tesznek a családpolitika, nőpolitika népszerűsítése, továbbá az idősügyi programok támogatása érdekében.

Szintén e funkció tartalmazza a „Hozzájárulás a hadigondozásról szóló törvényt végrehajtó közalapítványhoz” megnevezésű fejezeti kezelésű előirányzatot. A hadigondozásról szóló 1994. évi XLV. törvény (Hdt.) módosítására 2017. január 1-jétől került sor, annak érdekében, hogy a határon túl élő azon magyar nemzetiségű személyek is jogosulttá válhassanak a hadigondozotti ellátásokhoz, akik a kettős állampolgárságot tiltó rendelkezések miatt nem tudják felvenni a magyar állampolgárságot. Bővült továbbá a hadiözvegyként, volt hadiárvaként, hadigyámoltként, illetve hadigondozott családtagként hadigondozásra jogosultak köre. A módosítás hatásaként megnövekedett az ellátásban részesülők létszáma. Az előirányzatból történik a hadigondozásra jogosultak számára a Hdt.-ben foglalt hadigondozotti pénzellátások, valamint a térítésmentes gyógyszer és gyógyászati segédeszköz ellátásának és a további kedvezmények költségének finanszírozása.

A szociális és jóléti intézményi szolgáltatások funkció kiadási előirányzata 268,7 milliárd forintra, a támogatás 222,2 milliárd forintra teljesült. E funkció részeként a Szociális és Gyermekvédelmi Főigazgatóság (SZGYF) kiadása 140,2 milliárd forintra teljesült. Az SZGYF-hez 2017. december 31-én 109 intézmény tartozott, az állami intézményrendszerben 50 644 férőhelyen éves szinten összesen 46 283 fő ellátását biztosították, a kihasználtság 91,4%-os volt. Az ellátottak 67,1%-a szociális ellátásban, 32,9%-a gyermekvédelmi, gyermekjóléti ellátásban részesült.

A szociális és jóléti intézményi szolgáltatások funkció tartalmazza többek között nevelőszülők díjazását. A 2014. január 1-jével bevezetett nevelőszülői foglalkoztatási jogviszonyhoz kapcsolódóan az elhelyezett gyermekek számától és ellátási szükségletétől függően differenciált mértékben, átlagosan a 2013. évi díjazás két-háromszorosának megfelelően emelkedett. A nevelőszülői díj a minimálbér értékéhez kötötten indexálttá vált, a változások a 2017. december 31-ei létszám szerint 5266 nevelőszülőt érintettek kedvezően.

A központi költségvetés támogatást biztosított továbbá a szociális ágazati összevont pótlék kifizetéséhez, amely a szociális ágazati pótlék, valamint a kiegészítő pótlék összevonásával 2016. december 1-jével került bevezetésre. 2017. január 1-jétől a magasabb végzettségűek és a hosszabb ideje pályán lévők esetében további bérrendezésre került sor.

A sport és szabadidős tevékenységek és szolgáltatások funkciócsoporthoz sorolt előirányzatokon 2017-ben összesen 275,4 milliárd forint kiadás teljesült. A funkciócsoport támogatása 280,3 milliárd forintban realizálódott.

A sport területén az állami feladatok ellátására a források biztosítottak voltak. A sportcélú fejlesztési támogatások jelentős része a Nemzeti Fejlesztési Minisztérium fejezetben, kisebb része, valamint a szakmai támogatások az Emberi Erőforrások Minisztériuma fejezetben álltak rendelkezésre. A fejezetek részére biztosított támogatás lehetővé tette, hogy 2017-ben is megfelelően legyenek végrehajtva az államnak az utánpótlás-neveléssel, a versenysporttal, a szabadidősporttal, a sportlétesítmények üzemeltetésével és fejlesztésével, a sportági szakszövetségek támogatásával, a sportegészségügyi feladatok ellátásával és a doppingellenőrzéssel kapcsolatos feladatai.

Tovább folytatódott a 16 kiemelt sportág (asztalitenisz, atlétika, birkózás, evezés, judo, kajak-kenu, karate, kerékpár, korcsolya, ökölvívás, öttusa, sportlövészet, tenisz, torna, úszás, vívás) 2013-2020 közötti sportfejlesztési stratégiáinak megvalósítása érdekében az érintett sportágak sportszakmai és létesítmény-fejlesztési támogatása. Az előző évben a látvány sportágak köre a röplabdával bővült.

Emellett a nagy hagyományokkal rendelkező fővárosi sportegyesületek (Budapesti Honvéd Sportegyesület, Budapesti Vasutas Sport Club, Ferencvárosi Torna Club, Magyar Testgyakorlók Köre, Újpesti Torna Egylet és Vasas Sport Club) 2013-2020 közötti sportfejlesztési stratégiáinak megvalósításához szükséges támogatások 2017. évi ütemét is finanszírozta a költségvetés. A 2017. évben biztosított volt a folyamatban lévő kiemelt projektek, pl. a Nemzeti Stadionfejlesztési Program elemeinek támogatása is.

Az e funkciócsoportba sorolt előirányzatok biztosítottak forrást a Hungaroring Sport Zrt. 2017. évi támogatásához, a 16 kiemelt sportág és a 6 kiemelt sportegyesület szakmai feladatainak ellátásához, egyes hazai rendezésű nemzetközi sportesemények szervezéséhez, a 2017. évi FINA Világbajnokság és a 2017. évi nyári európai ifjúsági olimpiai fesztivál (EYOF) lebonyolításához, valamint a Nyíregyháza labdarúgó sportlétesítmény megvalósításához.

A kulturális tevékenységekre és szolgáltatásokra fordított 2017. évi kiadás 316,4 milliárd forint összegben teljesült, ami 24,5%-kal magasabb az előző évben teljesített 254,1 milliárd forintnál. A kulturális terület támogatása 319,6 milliárd forint volt 2017-ben, míg a bevételek 37,3 milliárd forintban realizálódtak.

Az EMMI irányítása alá tartozó közgyűjtemények és művészeti intézmények támogatása 2017-ben 63,5 milliárd forintra teljesült, melynek keretében - az érintett intézmények működésének finanszírozásán túl - a központi költségvetés forrást biztosított például a Magyar Állami Operaház és az Erkel Színház új műhelyháza és próbacentruma beruházásához, az Operaház Andrássy úti épületének felújításához, a Liget Budapest projekthez kapcsolódó múzeumi fejlesztésekhez, az Országos Széchényi Könyvtár informatikai fejlesztéséhez, az Iparművészeti Múzeum Transzparencia Programjához (műtárgyak digitalizálása), a Múzeumkert rekonstrukciójához, a Szabadtéri Néprajzi Múzeum Erdély tájegységének megvalósításához, valamint a Seuso-kincsek kutatásához és bemutatásához. A Liget Budapest projekt előkészítését és megvalósítását 31,6 milliárd forinttal támogatta 2017-ben a kulturális tárca, míg a Nemzeti Művelődési Intézet - Lakitelken megvalósuló - új épületének beruházásához 1,6 milliárd forinttal járult hozzá. A Makovecz Imre Alappal összefüggésben, mely az építész meg nem valósult tervei megépítését és az általa tervezett épületek megóvását célozza, 7,3 milliárd forint kiadás realizálódott. Az I. világháborús centenáriumi megemlékezésekhez kapcsolódó kiadások 2,0 milliárd forintot tettek ki.

Az Emberi Erőforrások Minisztériuma irányítása alá tartozó egyéb kulturális intézmények támogatása és kiadása 2017-ben egyaránt 5,0 milliárd forintra teljesült.

A Miniszterelnökség fejezetben szereplő, Nemzeti Hauszmann Terv megvalósulásához kapcsolódó kiadások 6,6 milliárd forintra teljesültek, míg a Nemzeti Táncszínház új játszóhelye kialakításához 1,5 milliárd forinttal járult hozzá a tárca.

A Magyar Művészeti Akadémia kulturális funkcióba tartozó kiadásai - így például a Nemzeti Szalon programjai, a Műcsarnok és a Pesti Vigadó üzemeltetése és szakmai programjai, a Makovecz Emlékközpont kialakításához és működtetéséhez kapcsolódó feladatok - összesen 1,7 milliárd forintot tettek ki.

A hitéleti tevékenységek funkciócsoportba sorolt 2017. évi előirányzatok támogatásai összesen 173,8 milliárd forintra, kiadásai 181,7 milliárd forintra teljesültek. Az előző évhez viszonyítva a jelentős mértékű - 12,5 milliárd forint összegű - növekedést elsődlegesen a 2017. évben a hitéleti tevékenységekhez, fejlesztésekhez nyújtott támogatások emelkedése indukálta.

A rendelkezésre bocsátott további támogatások többek között megteremtették a lehetőséget a vallási közösségeknek a közösségi célok érdekében történő együttműködéshez. E támogatások zöme a valamennyi évben jelentkező szja 1% felajánlások és kiegészítésük biztosítása, a volt egyházi ingatlanok tulajdoni helyzetének rendezése kapcsán fizetett ingatlanjáradék, a hittanoktatás támogatása, a hazai kistelepülési és külhoni egyházi személyek jövedelempótléka. Mindezeken túl a 2017. évben is kiemelt figyelem irányult az egyházi intézmények infrastruktúrájának a fejlesztésére. Ennek keretén belül több jelentős beruházás kapott támogatást, többek között az Esztergom-Budapesti Főegyházmegye egyes fejlesztéseinek a 2020. évi budapesti Eucharisztikus Világkongresszussal összefüggő támogatására 2550,0 millió forint, a Magyar Görögkatolikus Metropólia megalakulásával kapcsolatos infrastruktúra kialakítására 390,0 millió forint, a kunszentmiklósi Baksay Sándor Református Gimnázium és Általános Iskola felújításának második ütemére 220,0 millió forint került biztosításra. 2017. évben is jelentős (összesen 2,1 milliárd forint) forrás állt az Emberi Erőforrások Minisztériuma rendelkezésére, amelyből az egyházi épített örökség védelme, közösségi programok és beruházások céljára pályázati rendszerben több száz kedvezményezettet részesített támogatásban, köztük jelentős számmal határon túli magyar ajkú egyházi szervezeteket is.

Az egyéb közösségi és kulturális tevékenységek funkciócsoportba sorolt előirányzatoknál a 2017. évi kiadások 30,4 milliárd forintot, míg a támogatások 29,7 milliárd forintot tettek ki, ami 4,3 milliárd forinttal magasabb a 2016. évi teljesítésnél. A növekedés oka egyebek mellett a nemzetpolitikai tevékenységet szolgáló források bővülése, a Határtalanul! program, valamint a nemzetiségi támogatások összegének emelkedése.

E funkciócsoporthoz tartozik a civil önszerveződések működését és szakmai tevékenységét támogató Nemzeti Együttműködési Alap és több egyedi támogatás mellett számos civil szervezet számára biztosított előirányzat, de ugyancsak ebben a funkciócsoportban jelennek meg a Nemzeti Sírkerthez és Nemzeti Emlékhelyekhez kapcsolódó kiadások és a volt köztársasági elnökök közcélú felajánlásai is.

A tüzelő- és üzemanyag, valamint energiaellátási feladatok funkció (Magyar Energetikai és Közmű-szabályozási Hivatal, Országos Atomenergia Hivatal, Bányanyitási feladatok kiadásai) kiadási teljesítése 13,0 milliárd forint volt, ami az előző évinél 0,1 milliárd forinttal (1,0%-kal) alacsonyabb. Az előirányzatok - hatósági eljárási, vizsgálati, engedélyezési, felügyeleti és ellenőrzési tevékenységből származó - saját bevétele 10,8 milliárd forint, költségvetési támogatása 2,3 milliárd forint volt.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 297,8 milliárd forintot tett ki, ami az előző évi teljesítéshez képest 68,0 milliárd forinttal magasabb. A saját bevétel 106,0 milliárd forint, ez 45,2 milliárd forinttal (74,3%-kal), a támogatás 180,6 milliárd forint, ami 16,5 milliárd forinttal magasabb az előző évinél. A kiadási teljesítés növekedését döntően a Vidékfejlesztési Program, illetve az Állat, növény- és GMO-kártalanítás kiadásainak jelentős növekedése okozta.

A bányászat és ipar feladatait végző intézmények (Magyar Bányászati és Földtani Szolgálat, Magyar Földtani és Geofizikai Intézet), valamint az építésügyi feladatokhoz kapcsolódó és a „Bányabezárás” elnevezésű fejezeti kezelésű előirányzatok 2017. évi összes kiadása 8,2 milliárd forint (ebből az intézményeké 4,4 milliárd forint), bevétele 4,0 milliárd forint, költségvetési támogatása 5,2 milliárd forint volt. A saját bevételi és támogatási előirányzatok az intézmények geológiai és bányászati hatósági engedélyezési, felügyeleti, illetve tudományos feladatainak, valamint az építésüggyel, bányabezárással kapcsolatos szakmai feladatoknak a forrását biztosították.

A közlekedési és távközlési tevékenységek és szolgáltatások funkció kiadása 1202.6 milliárd forint, bevétele 297,1 milliárd forint, támogatása 1102,7 milliárd forint volt. Összességében az előző évi teljesítéshez képest a kiadás 294,9 milliárd forinttal (32,5%), a bevétel 91,1 milliárd forinttal (44,2%), a támogatás 394,2 milliárd forinttal (55,6%) nőtt. A kiadások változását döntően az Integrált Közlekedésfejlesztési OP (IKOP), az Európai Hálózatfinanszírozási Eszköz (CEF) projektek, a Kiemelt közúti projektek, illetve a Kormányzati infokommunikációs szolgáltatások kiadásainak növekedése befolyásolta.

Az egyéb gazdasági tevékenységeket és szolgáltatásokat végző intézmények és feladatok (beleértve a többcélú fejlesztési témák tevékenységeit és szolgáltatásait is) kiadása 1279,2 milliárd forint, ami 158,4 milliárd forinttal (14,1%-kal) magasabb az előző évi teljesítésnél. A bevételek 841,7 milliárd forintos teljesítése 397,9 milliárd forinttal magasabb, a támogatások 555,2 milliárd forintos összege 326,3 milliárd forinttal alacsonyabb az előző évihez képest. A kiadások változását döntően a Terület- és Településfejlesztési OP (TOP), az „Alapok alapja GINOP pénzügyi eszközök”, a 2007-2013. évek közötti operatív programok visszaforgó pénzeszközeinek felhasználása és kezelése, a Versenyképes Közép-Magyarország OP (VEKOP) és a Beruházás ösztönzési célelőirányzat befolyásolta.

A környezetvédelem intézményi és ágazati célfeladatainak kiadása 612,8 milliárd forint volt, ami az előző évi teljesítéshez képest összességében 159,7 milliárd forinttal növekedett. Az intézmények (nemzeti park igazgatóságok, vízügyi igazgatóságok) 2017. évi kiadásai 104,3 milliárd forintot tettek ki. Az ágazat kiadásainak növekedését főként az uniós támogatások, valamint a vízügyi igazgatóságok kiadásainak növekedése befolyásolta. A 291.6 milliárd forintos bevétel 0,3 milliárd forinttal alacsonyabb, a 319,7 milliárd forintos támogatás 20,1 milliárd forinttal magasabb az előző évinél.

Az elkülönített állami pénzalapok támogatása

Az elkülönített állami pénzalapok 2017. évi költségvetési támogatásának előirányzata 31,9 milliárd forintot tett ki. Az évközi intézkedések hatására az alapok összesen 85,0 milliárd forint költségvetési támogatásban részesültek, ami 53,1 milliárd forinttal haladta meg az előirányzatot.

Garancia és hozzájárulás a társadalombiztosítási alapok ellátásához

A garancia és hozzájárulás címén 2017-ben a két alap részére összesen 623,9 milliárd forintot fizettek ki, melyből a Nyugdíjbiztosítási Alapot 208,1 milliárd forint, az Egészségbiztosítási Alapot pedig 415,8 milliárd forint illette meg. A Nyugdíjbiztosítási Alap eredetileg a 2017. évi költségvetési törvény alapján nem részesült támogatásban. A 2017. évi költségvetési törvényt módosító 2017. évi LXXXVI. törvény a Nyugdíjbiztosítási Alap részére „Kiadások támogatására pénzeszköz átadás” címen 208,0 milliárd forint támogatást biztosított, mely teljes egészében felhasználásra került. Az Egészségbiztosítási Alapnak nyújtott támogatásokon belül előirányzati szinten teljesült a járulék címén átadott pénzeszköz (368,7 milliárd forint). A járulék címen átadott pénzeszköz a biztosítási jogviszonyból származó jövedelemmel nem rendelkező személyek (nyugellátásban részesülők, kiskorú személyek, felsőfokú nappali tanulmányokat folytatók stb.) után fizetett fix összegű egészségügyi szolgáltatási járulék fedezetéül szolgált. A „Kiadások támogatására nyújtott pénzeszköz-átadás” 2017. évi eredeti törvényi előirányzata 14,9 milliárd forint volt, melyet a fentebb már említett 2017. évi LXXXVI. törvény 32,1 milliárd forinttal, 47,0 milliárd forintra emelt. Az előirányzat teljes mértékben átutalásra került az Egészségbiztosítási Alap részére. Az év folyamán az Egészségbiztosítási Alap és a Nyugdíjbiztosítási Alap is részesült kis összegű támogatásban az igazgatási szerveiknél foglalkoztatottakkal kapcsolatos kiadásaikra. Ezen kiadásokra a Nyugdíjbiztosítási Alapot 95,0 millió forint (minimálbér és garantált bérminimum emelésével és a 2017. évi bérkompenzációval kapcsolatosan), az Egészségbiztosítási Alapot 77,3 millió forint (minimálbér és garantált bérminimum emelésével, a 2017. évi bérkompenzációval, valamint a Prémiumévek programmal kapcsolatosan) illette meg a központi költségvetés céltartalékai terhére.

Adósságszolgálattal kapcsolatos kiadások

Az államadóssággal kapcsolatos összes kiadás 1141,6 milliárd forint volt 2017-ben, amely 195,7 milliárd forinttal (20,7%-kal) haladta meg a 945,9 milliárd forintos módosított előirányzatot. Ezen belül az államadóssággal kapcsolatos összes kamatkiadás 1091.3 milliárd forint volt, amely 190,0 milliárd forinttal (21,1%-kal) haladta meg a 901.3 milliárd forintos módosított előirányzatot. Mivel a költségvetés kamatbevételei 61,5 milliárd forinttal meghaladták az előirányzatot, így a nettó pénzforgalmi kamatkiadások 128.4 milliárd forinttal magasabb összegben teljesültek, mint a tervezett.

Az államadósság utáni bruttó kamatkiadások módosított előirányzathoz képesti 189,9 milliárd forintos túllépését elsősorban a tervezettet meghaladó forint és deviza visszavásárlások és csereaukciók, valamint a tervezetthez képest magasabb lakossági kincstárjegy értékesítés okozta. Ugyanakkor a finanszírozási szerkezet és kamatszerkezet a tervekben nem szereplő módosulása (visszavásárlások és csereaukciók következtében alacsonyabb állomány, illetve alacsonyabb kamatozású állományra fizetett kamat, csökkentett diszkontkincstárjegy kibocsátás), a tervezetnél alacsonyabb hozamszint és hitelkamatok tompították a fenti hatásokat.

A piaci értékesítésű államkötvények kamatkiadásai 28,8%-kal, azaz 162,8 milliárd forinttal haladták meg a tervezettet, és 727,2 milliárd forintot tettek ki. A terveket meghaladó csereaukciók, kibocsátások és visszavásárlások növelték a kiadásokat, a hozamok csökkenése ugyanakkor kamatmegtakarítást eredményezett az év során.

A nem piaci értékesítésű államkötvények jelentős része változó kamatozású. Ezeknél az állampapíroknál a csökkenő hozamoknak köszönhetően 0,1 milliárd forint kiadáscsökkenés következett be.

A kincstárjegyek kamatkiadása 6,9 milliárd forinttal meghaladta a módosított előirányzatot. Ezen belül a diszkontkincstárjegyek kamatkiadása 7,5 milliárd forinttal maradt el a tervezettől, ami a tervtől elmaradó állomány mellett a hozamok jelentős csökkenésének köszönhető. A lakossági kincstárjegyek kiadása 14,4 milliárd forinttal meghaladta a tervezett szintet, amelynek hátterében a jelentős lakossági kereslet és növekvő értékesítés áll.

A forint hitelek kamatkiadása 0,3 milliárd forinttal lett magasabb az előirányzott összegnél. Az enyhe növekedés az újonnan lehívott hitelek tervhez képest kissé magasabb állományának volt köszönhető.

A devizában jelentkező kamatkiadások az előirányzathoz képest 21,4 milliárd forinttal lettek magasabbak, és 252,3 milliárd forintot tettek ki. A tervekhez képesti eltéréseket elsősorban a tervekben nem szereplő 2017-ben első ízben végrehajtott devizakötvény-csere során kibocsátott 1 milliárd euró összegű devizakötvény kibocsátáskori árfolyamvesztesége, illetve az ellenértékül visszavett USD kötvények és swapjaik lezárásához kapcsolódó egyszeri kamatkiadások okozták.

Szintén a 2017. évi devizakamat kiadást növelte az év során visszavásárolt devizakötvények előrehozott kamatfizetése.

E visszavásárlási és csereügyletek, bár rontották a 2017. évi kamatkiadásokat, a további éveket tehermentesítik az elért kamatmegtakarítás révén, ami abból ered, hogy a kedvezőtlen kamatozású elemeket egy kedvezőbbre cserélték.

A Letelepedési Magyar Államkötvény értékesítése meghaladta a tervezettet, ami a 2017-es pénzforgalmi kamatkiadások növekedését eredményezte a teljes futamidőre eső árfolyamveszteség elszámolása miatt.

Összességében az államadósság tényleges költségét jobban mutató nettó kamatteher az 1091,3 milliárd forint összegű bruttó kamatkiadás és a 104,3 milliárd forint összegű bruttó kamatbevétel különbözeteként 987,0 milliárd forint volt 2017-ben, amely 128,4 milliárd forinttal, 15,0%-kal lett magasabb a módosított előirányzathoz képest. A nettó eredményszemléletű kamatkiadások ugyanakkor csökkentek mintegy 19,4 milliárd forinttal a módosított tervhez képest.

Társadalmi önszerveződések támogatása

A társadalmi önszerveződések támogatása kiadási tétel magában foglalja a pártok és a pártalapítványok működésének támogatására átcsoportosítandó összegeket. A két cím 2017. évi előirányzata összesen 3,8 milliárd forint volt, mely 99,9%-ban teljesült.

Állami vagyonnal kapcsolatos kiadások

Az állami vagyonnal kapcsolatos kiadások alapvetően az állami vagyonról szóló és a Nemzeti Földalapról szóló törvények hatálya alá tartozó vagyonnal való gazdálkodással összefüggő kiadásokat foglalták magukban. Az állami vagyongazdálkodás kifizetései azonban nemcsak a két nevesített költségvetési vagyonfejezet teljesítéseit, hanem a törvény útján vagy miniszteri rendeletben kijelölt tulajdonosi joggyakorlói feladatot ellátó egyes fejezetek elkülönítetten megjelenő tulajdonosi ügyleteinek tételeit is tartalmazták.

Az államháztartásról szóló törvény szerint az állami vagyonnal összefüggő kiadások többsége megjelenik a központi költségvetés mérlegében, egy részük (pl. a kölcsönnyújtások) azonban finanszírozási kiadásnak minősül, amely nem érinti a központi költségvetés egyenlegét.

Az állami vagyonnal kapcsolatos költségvetési kiadások 451,0 milliárd forintot tettek ki a 2017. évben. Az év során megvalósult törvényi módosítások, kormány-, illetve miniszteri hatáskörben jóváhagyott átcsoportosítások a vagyonkiadások eredetileg 315,8 milliárd forint összegű előirányzatát összességében 448,7 milliárd forintra növelték. Az évközi módosítások alapvetően a társasági és ingatlanvagyonnal való gazdálkodás fejlesztési jellegű mozgásterét növelték.

A tényleges kiadások kis mértékben meghaladták a módosított előirányzatot, amely az MNV Zrt. ingatlan-projektjeihez kapcsolódó ÁFA-kifizetések alakulása okozott, ez a kiadás ugyanis a költségvetési törvény felhatalmazása alapján külön módosítás nélkül meghaladhatja az előirányzatot.

A vagyon kiadások felét a társasági vagyonhoz kapcsolódó kiadások (226,8 milliárd forint) tették ki. Ezen belül a tőkeemelési és részesedésszerzési célú kifizetések 2017. évi összege együttesen 157,4 milliárd forintot tett ki. A 2017. évben az alábbi jelentősebb akvizíciók, fejlesztési és likviditási célú tőkeemelések valósultak meg:

- a Paks II Atomerőmű Fejlesztő Zrt. 41,9 milliárd forint tőkeemelése részben az erőmű beruházás, részben a társaság működésének és tevékenységének finanszírozását szolgálta;

- a Paksi Ipari Park Kft. üzletrészének 100%-át 2,3 milliárd forintért vásárolta meg az állam, majd 2017. évben 15 milliárd forint összegű tőkeemelést biztosított a cég számára a Közép-Duna menti térség fejlesztési feladatainak megvalósítása érdekében;

- a Honvédelmi Minisztérium 23,4 milliárd forint tőkeemelést hajtott végre egy tulajdonosi joggyakorlása alá tartozó társaságnál fejlesztések finanszírozása érdekében;

- a Zalaegerszegen épülő járműipari tesztpálya megvalósításához szükséges technológiai fejlesztések finanszírozása érdekében a tesztpályát létrehozó és üzemeltető gazdasági társaság, az Autóipari Próbapálya Zala Kft. 15 milliárd forint összegű tőkeemelésben részesült;

- a Nemzeti Ménesbirtok és Tangazdaság Zrt.-nél 6,9 milliárd forint tőkeemelést hajtott végre az állam beruházások és beszerzések fedezetét biztosítva ezzel;

- a Hungaroring Sport Zrt. számára biztosított 5 milliárd forint összegű tőkeemelés a pályát érintő Stratégiai Fejlesztési Program és a kiviteli tervek elkészítésére, valamint a kapcsolódó beruházások első ütemének megvalósítására teremtett forrást;

- az NFP Nemzeti Fejlesztési Programiroda Nonprofit Kft. 4,9 milliárd forint tőkejuttatása a társaság közreműködésével megvalósuló projektek finanszírozását szolgálta;

- a Malév GH Zrt. reorganizációs programjának I. üteme végrehajtása érdekében tőkeemelést nyújtott az állam 4,1 milliárd forint összegben;

- a Nemzeti Hulladékgazdálkodási Szolgáltató Kft. 4 milliárd forintos tőkeemelése az NHSZ Csoport feladatellátáshoz szükséges, telephelyfejlesztések, technológiai, modernizálási folyamatok megkezdését, beruházások végrehajtását, akvizíciók, tőkekonszolidációk megvalósítását és adósságszolgálat rendezését lehetővé tevő forrást jelentett.

Támogatásként 69,1 milliárd forintot nyújtott az állam tulajdonosként társaságainak. Ez az összeg tartalmazza a minimálbér-emelésből és a garantált bérminimum-emelésből eredő közvetlen és közvetetett bérfejlesztések Kormány által jóváhagyott megvalósításának forrását is 25,3 milliárd forint összegben (az MNV Zrt., a Nemzeti Fejlesztési Minisztérium és a Honvédelmi Minisztérium tulajdonosi joggyakorlása alá tartozó társaságoknál). A regionális víziközmű társaságok 14,3 milliárd forint támogatást kaptak feladataik ellátására. Közfeladat ellátás és működés finanszírozásként a Magyar Nemzeti Filmalap Közhasznú NZrt. 10,8 milliárd forintot, a Nemzeti Hulladékgazdálkodási Koordináló és Vagyonkezelő Zrt. pedig 5,7 milliárd forintot kapott.

Az állami ingatlanvagyon fejlesztésére és fenntartására - az állami vagyonnal kapcsolatos kiadásokon belül - 181,3 milliárd forintot fordított a költségvetés. E tételek eredetileg tervezett összege 101,5 milliárd forint volt, amely év közben 186,4 milliárd forintra módosult.

Az MNV Zrt. tulajdonosi joggyakorlásához kötődő ingatlan-beruházási és vásárlási kiadások összege 154,7 milliárd forintot tett ki.

Az Otthonvédelmi Akcióterv keretein belül a NET rendszer a szociálisan leginkább rászoruló, lakóingatlanukat megterhelve jelzálog fedezetű hitelt felvett és a kötelezettségeiknek eleget tenni nem tudó családoknak kívánt segítséget nyújtani. A program indulásától számítva 2017. végéig 34550 ingatlant vásárolt meg a NET Zrt. A felajánlott ingatlanok átlagos forgalmi értéke a jelzálog-hitelszerződés megkötésekor 8,5 millió forint volt, az ebből számított, a NET által már megvásárolt ingatlanokra fizetett átlagos vételár 3,7 millió forint körül alakult.

A NET Zrt. ingatlanvásárlásaira 27,0 milliárd forintot tartalmazott a költségvetés, a ténylegesen elszámolt kifizetések összege 2017-ben 25,1 milliárd forint lett.

Az MNV Zrt. ingatlanberuházásaira szolgáló előirányzat nagysága az év során többször is módosult, az eredetileg tervezett 18,5 milliárd forint helyett az év végéig 23,8 milliárd összegű előirányzat állt rendelkezésre. Az elszámolt kifizetések összege 23,3 milliárd forintot tett ki. Ezt növelték az egyes kiemelt projektek külön előirányzatokon megjelenő kifizetései, amelyek közül kiemelhető a sportcélú ingatlanvásárlások 26,9 milliárd forintos, a minisztériumok Várnegyedben történő elhelyezéséhez kötődő ügyletek 10,4 milliárd forintos, továbbá a FINA Úszó-, Vízilabda-, Műugró, Műúszó és Nyíltvízi VB budapesti megrendezéséhez szükséges egyes létesítményfejlesztések 10,7 milliárd forintos összege.

Az ingatlanprojektek között meghatározó nagyságrendű kiadást jelentett az ipari parkok kialakítására, fejlesztésre fordítandó 44,7 milliárd forintos összeg. Ez a kiadás a NIPÜF Nemzeti Ipari Park Üzemeltető és Fejlesztő Zrt. tőkeemelésén keresztül valósult meg. Az állami forrást a társaság a hatvani, soproni, miskolci, pécsi, szolnoki, szekszárdi, tatabányai, veszprémi, dunaújvárosi, érdi, a hódmezővásárhelyi kaposvári ipari parkok fejlesztéseire használta fel.

A Nemzeti Földalap 5,1 milliárd forintot fordított termőföldek vásárlásra, így az év közben 3,1 milliárd forinttal megnövelt kiadási előirányzat felhasználása teljes mértékben megtörtént. A módosítás oka és a felhasználás döntő része a mező- és erdőgazdasági földek forgalmáról szóló törvény szerinti sikertelen végrehajtási eljárások nyomán keletkezett állami termőföld-vásárlási kényszerre vezethető vissza. Amennyiben a végrehajtási és felszámolási eljárások keretében a termőföldek árverés útján történő értékesítése sikertelen, az érintett területek az állam tulajdonába kerülnek azzal, hogy a vételárat a termőföld becsértéke jelenti. A termőföld vásárlási kiadások kiterjedtek továbbá mind az 1/1 arányú ingatlanok vételére, mind az osztatlan közös tulajdoni hányadok csökkentését szolgáló tulajdonosi közösségek megszüntetésére.

Az ingatlanokhoz kötődő kiadások jelentős részét képezte a termőföldek után fizetett életjáradék 9,5 milliárd forintos összege. A járadékosok száma 2017-ben - az előző évekhez hasonlóan csökkenő tendenciát mutatva - mintegy 15 000 fő volt. Az életjáradék ellenében az állam tulajdonába került, többségében nehezen hasznosítható, míg kisebb részben hasznosíthatatlan (számos esetben osztatlan közös tulajdonban lévő), elszórtan elhelyezkedő, kisebb térmértékű termőföldek hozadéka nem fedezi az éves életjáradék fizetési kötelezettségeket.

Kormányzati rendkívüli kiadások

A kormányzati rendkívüli kiadások mérlegsoron 2017-ben 3,1 milliárd forint kiadás teljesült, amely 0,2 milliárd forinttal maradt el a törvényi előirányzattól.

A mérlegsor kiadásain belül az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 1,0 milliárd forintot, az 1947-es párizsi békeszerződésből eredő, az 1997. évi X. törvény alapján járó kárpótlási életjáradék 2,1 milliárd forintot, mindezek folyósítási költségei pedig 52,9 millió forintot tettek ki.

Kezességérvényesítés

A 2017. évi költségvetési törvény 46-53. paragrafusai határozták meg az állami kezesség és viszontgarancia vállalás lehetőségeit. Az alábbiak a törvényi rendelkezések sorrendjében mutatják be a kezesség-állományokat, a törvényben jóváhagyott kezesi, illetve viszontgarancia keretek kihasználását, és az egyes kezesség- és viszontgarancia típusok kapcsán a beváltásokat. Év közben megfigyelhető volt, hogy a kezességérvényesítési kiadások szinte valamennyi kezesség- és viszontgarancia típus esetében jelentős mértékű elmaradást mutatnak az eredeti előirányzathoz képest, ezért 2017 során a Kormány módosította (csökkentette) az előirányzatokat.

Az állam által vállalt kezesség és viszontgarancia érvényesítésére a 2017. évi költségvetés 21,0 milliárd forint összegű előirányzatot tartalmazott tizenegy alcímre bontva. A kormányzati hatáskörű módosítást követően a kezesség és viszontgarancia beváltás előirányzata 13,0 milliárd forintra csökkent. Az előirányzat külön módosítás nélküli túllépésére a 2017. évi költségvetési törvény 4. számú mellékletének 52. pontja adott felhatalmazást.

A tényleges kifizetés 17,9 milliárd forint volt. A teljesítés az eredetileg tervezett összeghez képest több mint 3 milliárd forinttal lett alacsonyabb azzal együtt, hogy a Magyar Fejlesztési Bank Zrt. által nyújtott hitelekhez kötődő állami kezesség beváltása miatt ennél az előirányzatnál nagyságrendi túllépés mutatkozik. Alapvetően ez a túllépés az oka a módosított előirányzathoz viszonyított 4,9 milliárd forintos többletteljesítésnek. Az eredeti tervhez viszonyított elmaradás alapvető oka, hogy a kis- és középvállalkozások (kkv-szektor) finanszírozásához kapcsolódó állami viszontgaranciák, valamint a lakáskezességekhez kapcsolódó kezességek beváltásai jóval kedvezőbben alakultak a vártnál.

A költségvetési törvény 46. § (1) bekezdésének felhatalmazása alapján 100,0 milliárd forint keret mértékéig adhatott felhatalmazást a Kormány egyedi állami kezesség vállalására 2017-ben. E keret terhére a 2017. év során nem történt kezességvállalási felhatalmazás.

Egyedi kezesség beváltására 2017-ben egy ügylet esetén került sor 153,4 millió forint összegben.

A 2017. évi költségvetési törvény 46. § (3) bekezdése lehetővé tette, hogy a nemzetközi fejlesztési intézmények által nyújtott hitelekhez összegszerű korlátozás nélkül adhasson a Kormány felhatalmazást egyedi állami garancia vállalására. Ilyen típusú kezességvállalási felhatalmazás sem született 2017-ben.

Garancia érvényesítésére 2017-ben nem került sor.

A költségvetési törvény 47. § (1) bekezdésének felhatalmazása alapján 200,0 milliárd forint összegű állomány mértékéig vállalhatott az államháztartásért felelős miniszter - a kultúráért felelős miniszter javaslatára - 2017-ben kiállítási garanciát. E felhatalmazás alapján négy kiállításhoz kapcsolódva történt garanciavállalás, melyeket az általános indokolás mellékletei között szereplő, „Kiállítási garanciavállalások 2017. évben” című táblázat mutat be részletesen. (A vállaláskori érték a kiállítási garancia vállalásáról szóló, az államháztartásért felelős miniszter által kibocsátott kötelezvény aláírásának napján érvényes árfolyamon számított összeg. A garancia-állományok 2017. év végi adatai az eltérő árfolyam miatt nem egyeznek meg a vállaláskori értékkel.) A költségvetési törvényben 2017. évre meghatározott keret a korábbi években vállalt és még élő állomány, valamint az újonnan vállalandó kötelezettségek együttes összegére értendő. A 2017. évi keret kihasználtsága - a 2016. évről áthúzódó állomány figyelembe vételével - egyszer sem lépte túl az állományi mértéket. A kiállítások csak néhány hónapig láthatóak, így a keretet megszűnésük után nem terhelik tovább.

A 2017. évben kiállítási garancia érvényesítésére nem került sor.

A Magyar Fejlesztési Bank Zrt. (MFB) pénzügyi műveletei kapcsán három típusú állami kötelezettségvállalási keretet határozott meg a költségvetési törvény (48. §). Az MFB forrásbevonásához (hitelfelvétel, kötvénykibocsátás) és a bank által harmadik fél javára, a Kormány döntése alapján nyújtott készfizető kezességekhez, bankgaranciákhoz, illetve hitelekhez a bankról szóló törvény szerinti un. jogszabályi állami kezesség társul. Az MFB által finanszírozott ügyletekhez kapcsolódó hosszú lejáratú deviza-hitelek árfolyamkockázatát - a Kormány döntése esetén - az állammal kötött árfolyamfedezeti megállapodások kezelik.

E költségvetési keretek és azok kihasználtsága a következők szerint alakultak a 2017. év során:

 

 

 keret és tény adatok millió forintban

 

 keret

 keret terhelése 2017. dec. 31-én

 keret-kihasználtság

 forrásbevonás

 1 900 000

 905 659

 47,7%

 készfizető kezesség, bankgarancia, hitelnyújtás

 800 000

 217 537

 27,2%

 árfolyam-fedezeti ügyletek

 2 000 000

 1 699 679

 85,0%

2017-ben az MFB Zrt. forrásszerzéshez kapcsolódó keretének terhelése az új forrásbevonások és a törlesztések eredőjeként 14 milliárd forinttal csökkent. A bank 6 hazai kötvénykibocsátást hajtott végre fele részben devizában, illetve forintban, továbbá nemzetközi hitelfelvételeket is megvalósított. Együttesen 100 milliárd forint összegben törlesztett esedékesség szerint a bank a hazai hitelezők, illetve befektetők felé fennálló adósságából, az EIB felé pedig előtörlesztést hajtott végre.

A bank forrásbevonásait biztosító állami kezesség érvényesítésére 2017-ben sem került sor.

2017-ben új jogszabályi kezességvállalásra nem került sor, a keretterhelés 11,9 milliárd forinttal csökkent hitelek kifutása, illetve az állami kezesség érvényesítését is eredményező felmondása miatt.

Az MFB által korábban nyújtott hitelekhez és garanciákhoz kapcsolódóan 2017-ben 5,1 milliárd forint összegű állami kezességbeváltás történt a Pápai élelmiszeripari cégcsoport hiteleihez kapcsolódóan. A cégcsoport hosszabb ideje pénzügyi problémákkal küzdött, de a tervezés időszakában még elképzelhető volt a tartozások kezességbeváltás nélküli rendezése. A beváltás elkerülésére végül nem volt mód, a Pápai Húsgyár „f.a.” hiteléhez kapcsolódóan 3,3 milliárd forintot, a Pápai Vagyonhasznosító és Értékesítő Kft. „f.a.” tartozásához kötődően 1,5 milliárd forintot, a Pápa-Ser Kft. „f.a” esetében pedig közel 0,3 milliárd forintot fizetett az állam. A két utóbbi cég kapcsán együttesen közel 0,3 milliárd forint megtérüléshez jutott az állam.

2017-ben új árfolyamfedezeti megállapodás megkötésére nem került sor.

Az árfolyamfedezeti megállapodások pénzügyi elszámolása a programok lejáratakor történik. Az árfolyamfedezeti megállapodások hatálya alá tartozó devizaforrások forintra történő átváltásából keletkező árfolyamkockázatot az állam viseli (ideértve az árfolyamnyereséget, és az árfolyamveszteséget is). Az elszámolás alapja a programok nyitó és záró árfolyama közötti különbség.

2017. évben hat program kapcsán összesen 9,6 milliárd forint összegű árfolyamveszteséget utalt át az állam az MFB Zrt-nek.

Az államháztartásról szóló 2011. évi CXCV. törvény (Áht.) 6. § (7) bekezdés bb) pontja alapján ez az elszámolás finanszírozó tételnek minősül, ezért a költségvetés pénzforgalmi egyenlegét nem érinti.

Az Eximbank Zrt. tevékenységéhez kötődő alábbi pénzügyi műveleteket a bankról szóló törvény készfizető állami kezességgel biztosítja:

- a forrásszerzés céljából a kül- és belföldi hitelintézetektől elfogadott betétek és felvett hitelek, valamint kibocsátott kötvények visszafizetése;

- a deviza- és kamatcsere ügyletek pótlási költségéből eredő fizetési kötelezettségek teljesítése;

- a központi költségvetés terhére vállalt export-hitel garanciaügyleteket és egyéb export célú garanciaügyletek.

A fenti ügyletekre megállapított költségvetési keretek (49. § (1)-(2) bekezdések) és azok kihasználtsága a következők szerint alakultak az elmúlt időszak során:

 

 

 

 

 keret és tény adatok millió forintban

 

 2016 keret

 2016 tény

 2016 kihasz- náltság

 2017 keret

 2017 tény

 2017 kihasz- náltság

 forrásbevonás, valamint deviza- és kamatcsere ügyletek pótlási költsége

 1 200 000

 899 350

 75%

 1 200 000

 738 494

 62%

 export-hitel garanciaügyletek és egyéb export célú garanciaügyletek

 350 000

 22 120

 6%

 350 000

 19 623

 6%

A bank érintett adósságállománya, hitel-, illetve garanciaállománya a 2017. év egyetlen napján sem haladta meg a költségvetési törvényben meghatározott mértéket.

2017. évben az Eximbank mintegy 349 milliárd forint összértékű hitel és hitel jellegű terméket folyósított, melyből 335,9 milliárd forintnyi hitel nyújtása valósult meg. A folyósított hitelek közül 241,7 milliárd forint értékű volt az exportcélú, és 94,2 milliárd forint a belföldi, nem export célú folyósítás, ezen belül beruházási célra mintegy 58,8 milliárd forint hitel kihelyezése valósult meg. A folyósított hitelek nagyságrendileg 170 milliárd forintot némileg meghaladó többlet export és közel 42 milliárd forintnyi belföldi többlettermelés megvalósulását támogatták a becslések szerint.

2017-ben 6,2 milliárd forint garancia nyújtása valósult meg amelynek kb. fele hitelfedezeti garancia volt.

2017 végére az Eximbank hitelportfoliójának 69,1%-át a hazai pénzügyi intézményekkel megkötött megállapodásokon alapuló refinanszírozási hitelkonstrukciók keretében folyósított hitelek adták. A refinanszírozási állomány nominális növekedése a kereskedelmi bankok piaci alapú hitelezési lehetőségének bővülésével párhuzamosan 2017. évben a korábbi évekhez viszonyítva lassuló tendenciájú, 4%-os növekedést mutatott. Ebben az évben a gazdaságpolitikai célokkal összhangban a bank a finanszírozandó ügyletek minőségét helyezte előtérbe és elsősorban a KKV szegmens finanszírozási igényeinek kielégítésre fókuszált.

A versenyképesség javító refinanszírozási konstrukciók iránt ugrásszerű keresletnövekedés tapasztalható. A termék forgalmát növelte az Növekedési Hitel Program lehetőségek kivonása a piacról. A belföldi hitelcélú ügyleteknél a konstrukcióval a KKV kör finanszírozási igényét elégítették ki a bankok.

Az Eximbank ügyfeleinek száma az utóbbi években jelentősen emelkedett, a 2015 végi 756 ügyfél-darabszám 2017 végére 1377-re növekedett, amely a KKV-ügyfélkör bővülésének az eredménye.

A 2017. évben az Eximbank tevékenységét támogató állami kezesség lehívására nem került sor.

A 2017. évi költségvetési törvény 49. § (3) bekezdése a MEHIB Zrt. esetében a nem-piacképes, állami készfizető kezesség melletti biztosítási állomány felső határát állapította meg. A keret kihasználtságának meghatározása során a MEHIB Zrt. figyelembe veszi az ígérvénnyel érintett, a szerződött, a fedezetbe vett állományt, valamint a rövid lejáratú ügyletekre vonatkozó maximális kötelezettséget is.

E költségvetési keret és annak kihasználtsága a következők szerint alakult az elmúlt időszak során:

 

 

 keret és tény adatok millió forintban

 

 2016.

 2017.

 keret

 600 000

 600 000

 tény

 317 892

 255 500

 kihasználtság

 53%

 43%

A biztosítási portfolió relációs összetétele nem változott jelentősen, 34 viszonylatban nyújtott biztosítási fedezetet a társaság. A teljes biztosítási állomány 94,1%-ban (239,4 milliárd forint) olyan relációkban merül fel, amelyek Magyarország 2012-2020 közötti időszakra vonatkozó külgazdasági, és déli nyitás stratégiájában megjelölt, kiemelt viszonylatok. A biztosítási állomány országonkénti rangsorában az öt legjelentősebb reláció együttes részesedése a teljes kihasználtságon belül 86,7%, ami az egyes országok tekintetében magas kockázati koncentrációt jelez. A kihasználtság országonkénti rangsorában Oroszország részaránya a legnagyobb. Az országok sorában következő Indonézia, Vietnám, Srí Lanka, Laosz, Azerbajdzsán, Belarusz, Kazahsztán és Szerbia részaránya számottevő még, a további 26 reláció részaránya egyenként 1% alatti.

Az állami kezesség melletti, nem-piacképes kockázatú biztosítási tevékenységgel kapcsolatos - 2,6 milliárd forintra tervezett - kárfizetések összege a 2017. évben 2,9 milliárd forint volt.

A kárfizetésre három forgalmi típusú kárügy kapcsán került sor orosz viszonylatban (két Richter Nyrt.-hez és egy MOL Nyrt.-hez kötődő ügylet esetében).

A kárigények érvényesítésének kockázata több esetben felmerült, azonban a következő kedvező körülmények miatt nem került sor több kezességbeváltásra:

- a tervezés időszakában kárveszélyesnek minősített ügyletekből eredő tartozások teljesítése megtörtént;

- a bank és a biztosító közös kármegelőzési intézkedéseinek folytán a kárfizetési türelmi idő alatt a fizetési késedelmek rendeződtek;

- a MEHIB Zrt. kárenyhítési intézkedéseinek következtében a kárfizetést sikerült elkerülni.

A kis- és középvállalkozások forráshoz jutásának elősegítése érdekében a Garantiqa Hitelgarancia Zrt. (a továbbiakban Garantiqa) kezességvállalásaihoz a 2017. évi költségvetési törvény állami viszontgaranciát biztosított (50. §). Az állami viszontgarancia mértéke a 2011. év júliusától vállalt ügyletek esetében 85% (a korábbi ügyleteknél az állami helytállás mértéke 70%). Az állami viszontgarancia melletti állományi keret és annak kihasználtsága a következők szerint alakult az elmúlt időszak során:

 

 keret és tény adatok millió forintban

 

 2016.

 2017.

 keret

 550 000

 550 000

 tény

 423 532

 545 264

 kihasználtság

 77%

 99%

 az állomány állami viszontgaranciával biztosított összege

 357 976

 462 154

A Garantiqa 2015-től jelentősen bővítette készfizető kezességvállalási tevékenységét, a KKV-k finanszírozási forrásokhoz történő hozzáférésének megkönnyítése érdekében. A Garantiqa kezességvállalási tevékenysége a KKV hitelezés növekedését meghaladóan bővült: a 2017-ben kötött kezességvállalási szerződések volumene 31%-kal, míg az év végén fennálló a kezességvállalási portfolió 29%-kal bővült az előző évhez képest. A növekedést az is támogatta, hogy a Garantiqa szolgáltatásainak gyorsabb, egyszerűbb és olcsóbb elérését lehetővé tevő fejlesztéseket hajtott végre.

A Garantiqa 2017-ben 30 ezer darab kezességvállalási szerződést kötött, a szerződések 80%-a mikrovállalkozások hiteleihez kapcsolódott. A 2017-ben kötött kezességvállalási szerződések meghatározó része mikrovállalkozások rövid lejáratú ügyleteihez kapcsolódott, ugyanakkor a kezességvállalás feltételeiben is támogatott hosszabb lejáratú, jellemzően beruházási hitelekhez vállalt kezességek volumene jelentősen növekedett (2017-ben 25%-kal nőtt az éven belüli kezességvállalások, míg 48%-kal bővült a 4 éven túli kezességvállalások volumene). Az új ügyletek között továbbra is meghatározóak a kisebb összegű, egyszerűsített feltételrendszerű termékek aránya. A Garantiqa kezességvállalási portfoliójának növekedése - a kockázatvállalási hajlandóság növelésére tett intézkedések mellett is - egészséges szerkezetben valósult meg.

A Garantiqa által vállalt kezességek beváltására 2017-ben 712 darab ügyletben, 11,1 milliárd forint összegben került sor. A 2017. évi beváltások meghatározó része költségvetési viszontgarancia kezességekhez kapcsolódott (9,9 milliárd forint), a kezességek beváltására jellemzően kisebb összegű ügyletek esetében került sor, ezt az ebben az ügyletkörben kimutatott átlagosan 14,1 millió forint összegű kezességbeváltás is jelzi. A kezességek beváltásának ágazat szerinti megoszlása is a portfolió összetételét követi, a kereskedelem adja a beváltások volumenének közel felét, meghatározó továbbá a mezőgazdasági és élelmiszeripari ágazathoz köthető ügyletek részesedése.

A 2017. évi költségvetési törvény a Garantiqa garanciaügyleteiből eredő fizetési kötelezettség előirányzatát 14,3 milliárd forintban rögzítette, a beváltott ügyletekhez kapcsolódó viszontgarancia kifizetésre 2017. évben 7,7 milliárd forint összegben került sor. A beváltott kezességekből származó követelések behajtási eljárásában 2017-ben változás nem volt, a 2017. évben lezárt követeléseken elért átlagos megtérülés 25,5% volt.

Az agrár-ágazat forráshoz jutásának elősegítése érdekében az Agrárvállalkozási Hitelgarancia Alapítvány kezességvállalásaihoz a 2017. évi költségvetési törvény állami viszontgaranciát biztosított (51. §). Az állami viszontgarancia mértéke 85%. E költségvetési keret és annak kihasználtsága a következők szerint alakult az elmúlt időszak során:

 

 

 keret és tény adatok millió forintban

 

 2016

 2017

 keret

 150 000

 190 000

 tény

 123 419

 169 300

 kihasználtság

 82%

 89%

Az Alapítvány a 2017. évben 238,1 milliárd forint hitelállomány mögé 169,3 milliárd forint összegben vállalt állami viszontgaranciával biztosított kezességet, az e mögött álló viszontgarancia összege pedig 143,5 milliárd forint volt. Az Alapítvány aktivitása a korábbi évek növekedő tendenciáját folytatva továbbra is dinamikusan bővült, 2017-ben a megelőző évhez képest 6,5%-kal, a két évvel korábbinál 33,1%-kal több kezességi levelet adott ki. Az új ügyletek között egyre nagyobb a kisebb összegű, egyszerűsített feltételrendszerű kezességi termékek aránya: ügyletszám szerinti arányuk már meghaladta a 93%-ot, hitelösszeg szerint pedig 71%-ot tett ki.

Az Alapítvány kezességvállalásaihoz kapcsolódó állami viszontgarancia érvényesítése1,3 milliárd forint volt, ami az eredetileg tervezett 1,7 milliárd forint a tervezett összegnek mindössze 76%-át tette ki, a módosított előirányzatot viszont 93 millió forinttal meghaladta. 2017-ben a beváltások száma és összege nőtt, a beváltási arány mind az ügyletek darabszáma, mind a kifizetett összeg alapján nőtt. Az átlagos beváltás összege a 2016. évi 9,6 millió forintról 2017-ben 11,9 millió forintra nőtt.

A költségvetési törvény 52. §-a szerint állami kezesség áll fenn a Diákhitel Központ Zrt-nek (DK) a diákhitel rendszer finanszírozására felvett hiteleiből, illetve kibocsátott kötvényeiből eredő fizetési kötelezettségei mögött.

A felsőoktatás finanszírozási formáinak átalakításához kapcsolódóan a DK 2012 októberétől a korábbi szabad felhasználású diákhitel 1 termék mellett bevezette a kötött felhasználású diákhitelt (diákhitel 2). A diákhitel 2 kizárólag a felsőoktatási képzés önköltségének finanszírozására vehető igénybe állami kamattámogatás mellett.

A diákhitelt igénybe vevő hallgatók kumulált száma 2017 végére megközelítette a 388 ezer főt. 2017. december 31-én a diákhitel állomány összege meghaladta a 261 milliárd forintot. 2017-ben 12,9 milliárd forint hitelt folyósított a DK a hallgatóknak.

2017-ben a legjelentősebb változás a hallgatói hitelrendszerben, hogy a kötött felhasználású diákhitel termék kamata októbertől 0% lett, a kamatot teljes mértékben az állam fizeti az ügyfél helyett. A forrásköltségek csökkenésének köszönhetően, a szabad felhasználású diákhitel kamata is csökkent, július 1-jétől 2,3%.

A DK 2017. évre vonatkozó finanszírozási tervét az államháztartásért felelős miniszter hagyta jóvá. A DK adósságállománya 2017 végén összesen 215,4 milliárd forint volt. Az igénybe vett források:

- MFB Magyar Fejlesztési Bank Zrt.: 102,0 milliárd forint,

- Európai Beruházási Bank: 81,5 milliárd forint,

- MKB stand-by hitel: 1,4 milliárd forint,

- Kötvények: 30,5 milliárd forint.

Kezesség beváltására a DK forrásbevonásai kapcsán 2017 végéig nem került sor.

Az állami támogatással felvett agrárhitelek nagy része hosszú lejáratú, nem ritkán 15-20 éves futamidővel, az állam által vállalt kötelezettségek 2017-2025-ig (kamattámogatás esetén 2027-2028-ig) fennállhatnak. 2017. év végére a támogatott hitelösszeg 8,2 milliárd forintra csökkent. Ezzel egyidejűleg az agrárhitelekhez kapcsolódó kezességállomány 56 millió forintról 5 millió forintra csökkent.

Az agrárgazdasági kezességérvényesítés miatt tervezett 10 millió forint összegű beváltási előirányzat terhére kifizetés nem történt figyelemmel a kezességgel érintett állomány kifutására.

Az állam a közszférában foglalkoztatottak számára - hét ágazati törvény alapján -, valamint a fiatalok otthonteremtésében a lakáscélú hitelekhez jutást kezességvállalással könnyítette meg (ún. lakáskezességek). Az állami kezességgel biztosított hitelek 17 hitelintézettől voltak igényelhetők 2005. évtől.

Az elmúlt 13 évben jelentősen módosult a hitelek struktúrája. 2005-ben még a köztisztviselők hitelállománya tette ki a lakáscélú kezességállomány nagyobb részét, addig ma már a fiatalok lakáskölcsönei (ún. fészekrakó hitelek) dinamikus növekedéssel 2017 végére már a lakáscélú kezességek legnagyobb részét (57%) képviselték.

Ugyanakkor a 2011. évi csúcsról az összes fészekrakó hitel állománya folyamatosan csökkenő tendenciát mutat, a 2016. év végi adatokhoz képest 26%-kal csökkent az állománya, azaz 2017. év végén 29,7 milliárd forintot tett ki. Ez a tendencia elmondható a teljes kezességgel támogatott lakáshitel állományról is.

Az összes állami kezességgel biztosított lakáscélú hitelállomány bankok közötti megoszlása a következő:

- OTP Jelzálogbank: 57,23%

- CIB Bank: 21,00%,

- Erste Bank: 7,71%

- FHB Jelzálogbank: 4,23%;

- OTP Bank: 3,91%,

- K&H Rt.: 2,17%

- a maradék 3,75%-on 11 hitelintézet osztozott.

Az állami kezességgel biztosított lakáscélú hitelek beváltása a pénzügyi válság éveiben növekvő tendenciát mutatott, de 2012-től kezdve - köszönhetően az árfolyamrögzítés lehetőségének valamint a gazdaság fokozatos élénkülésének - a fiatalok lakáskölcsöne („fészekrakó”) utáni és a közszférában dolgozók lakásvásárlásához nyújtott állami készfizető kezességállomány is csökkenésnek indult.

A tavalyi év során a lakáshitelezéssel (közszféra, fészekrakó, áthidaló, gyűjtőszámla) kapcsolatban eredetileg előirányzott 1,6 milliárd kezességbeváltásból végül 679,0 millió forint került kifizetésre. E kezesség érvényesítési kiadások meghatározó része - az állományi arányokhoz hasonlóan - az un. „fészekrakó” programhoz kapcsolódott.

A 2017-re eredetileg tervezett kezesség beváltásoknak 43,5%-a teljesült. A teljesítési adatok alapján 2017-ben a Kormány 700 millió forinttal csökkentette e kezességek (a fészekrakó kezesség) előirányzatát, a módosított tervszámhoz képest a teljesítés aránya közel 79%.

A takarékbetétről szóló 1989. évi 2. törvényerejű rendelet 1993. június 30-áig hatályban volt 4. § (1) bekezdése szerint a takarékbetét összegének visszafizetéséért az állam helytáll. A rendelkezést hatályon kívül helyező törvény előírta, hogy az állam az 1993. június 30. előtt kötött betétszerződések alapján elhelyezett pénzeszközök tekintetében továbbra is helytáll, amely az Áht. alapján állami kezességvállalásnak minősült.

A Nemzetgazdasági Minisztérium és az Országos Betétbiztosítási Alap (a továbbiakban: OBA) között az állami kezességvállalás mellett elhelyezett betétek kártalanítása céljából 2010 és 2015 között megkötött megbízási szerződések alapján végrehajtott kártalanításokról az OBA 2017-ben részletes elszámolást küldött 2016. december 31-i időpontra vonatkozóan. Azoknál a kártalanításoknál, ahol a kártalanításra átutalt összeg magasabb volt, mint az OBA által teljesített kifizetés, az OBA a különbözetet visszautalta. Ennek összege 0,2 millió forint volt. Azoknál a kártalanításoknál, ahol az átutalt összeg alacsonyabb volt, a különbözet, 11,5 millió forint kifizetésre került e jogcím terhére az OBA részére. Az elszámolásban az alábbi hitelintézetek szerepeltek:

- Általános Közlekedési Hitelszövetkezet „f.a” (2010)

- Jógazda Takarék Szövetkezet „f.a.” (2011)

- Soltvadkert és Vidéke Takarékszövetkezet „f.a.” (2012)

- Körmend és Vidéke Takarékszövetkezet „f.a.” (2014)

- Orgovány és Vidéke Takarékszövetkezet „f.a.” (2014)

- ALBA Takarékszövetkezet „f.a.” (2014)

- Tisza Takarékszövetkezet „f.a.” (2014)

- BRB Bank Zrt. „f.a.” (2015)

- DRB Bank Zrt. „f.a.” (2015)

- DDB Bank Zrt. „f.a.” (2015)

- ÉRB Bank Zrt. „f.a.” (2015)

2013. II. félévben indult a KAVOSZ Zrt. által, a fuvarozóknak nyújtott ún. E-útdíj hitelkonstrukció az állam forrásoldali és eszközoldali készfizető kezessége mellett (költségvetési törvény 53. §), a megtett úttal arányos útdíj fizetési kötelezettség finanszírozásának könnyítése érdekében. A konstrukció segít áthidalni az úthasználat előtt fizetendő útdíj és a később befolyó fuvardíj megérkezéséig tartó likviditási nehézségeket. 2017-ben a KAVOSZ Zrt. által szerződött refinanszírozási hitel állománya az év végén 45 millió forintot tett ki. A KAVOSZ Zrt. által az ügyfelek felé kihelyezett útdíj hitelek állománya szintén 45 millió forint volt év végén.

A költségvetési törvény szerinti keretek kihasználtsága alacsony volt 2017-ben is, azonban a hitelprogram elérte alapvető célját, tompította a fuvarozók útdíj bevezetéséből adódó kezdeti pénzügyi nehézségeit.

2017. évben állami készfizető kezesség beváltásának kezdeményezésére egy ügyfél esetében került sor, 1,0 millió forint összegben.

Egyéb kiadások

Az egyéb kiadások tényleges teljesülése 118,0 milliárd forintot tett ki, amely jelentősen meghaladta a törvényi módosított előirányzatot (az előirányzat 141,4%-a). A mérlegsort képező tételek közül az alábbiak emelhetők ki:

A peres ügyekkel kapcsolatosan összesen 11,5 milliárd forint kifizetésére került sor. Ezen belül a legnagyobb tételt az ICSID /Beruházási Viták Rendezésének Nemzetközi Központja/ által hozott ítélet alapján az EDENRED cégcsoportnak - mint felperesnek - átutalt 9,3 milliárd forint kártérítési összeg jelentette.

Az adóbevallások feldolgozása és a kedvezményezettek igazolása alapján az előző évi személyi jövedelemadó 1%-ának közcélú felhasználására történő adózói rendelkezésekből 8.0 milliárd forintot utaltak át a civil kedvezményezettek javára, amely némileg kevesebb lett az eredetileg tervezettnél (az előirányzat 97,0%-a teljesült).

A Magyar Államkincstár által lebonyolított pénzforgalommal kapcsolatosan 5,5 milliárd forint kiadás teljesült, ez mintegy 24%-al magasabb az eredeti előirányzatnál, a túlteljesülés elsősorban a nagyarányú uniós pályázati előleg-kifizetéseknek köszönhető. Itt kerültek elszámolásra a kincstári átutalásokhoz kapcsolódó GIRO díjak, VIBER forgalmi jutalékok, bankközvetítői díjak, MNB jutalékok, postai szolgáltatás díjai, SWIFT szolgáltatási díjak, KELER értékpapír számlavezetési díjak, valamint egyéb más díjak is (egyéb vegyes kiadások).

A filmszakmai közvetett támogatások kiegészítő finanszírozása az eredetileg tervezett 1.0 milliárd forintról 20,4 milliárd forinton teljesült az év végén (ez a törvényben biztosított előirányzat közel hétszerese). Az eltérés fő oka a Filmtörvény (2004. évi II. törvény) és a finanszírozási rendszer 2016. év végi változása.

A nemzetközi pénzügyi kapcsolatokból eredő kiadások - az egyes nemzetközi pénzügyi intézmények részére fizetett alaptőke-hozzájárulások és tagdíjak - 2017-ben teljesített 1.0 milliárd forintos összege nagyságrendileg az előirányzat felét tette ki (az előirányzat 46,2%-a). Az eltérést elsősorban az AIIB alaptőke-hozzájárulás megfizetésének csúszása okozta.

Az adósságszolgálat teljesítésével kapcsolatos járulékos kiadások 50,3 milliárd forintot tettek ki, amely kismértékben meghaladta a törvényi előirányzatot (az előirányzat 112,9%-on teljesült). Ennek döntő oka a vártnál nagyobb lakossági kereslet volt az állampapírok iránt, mely a forgalmazóknak fizetett forint jutalékok összegét megemelte.

Hozzájárulás az EU költségvetéséhez

Az EU költségvetését illető hozzájárulási kötelezettség 2017. évi összege 260,4 milliárd forintot tett ki, amely összeg 25,6 milliárd forinttal (9,0%-kal) alacsonyabb a tervezett - 2017 folyamán módosított - előirányzathoz (286,0 milliárd forint) képest. A tervezett és a teljesült kiadás közötti eltérést elsősorban a 2016. évet érintő uniós költségvetés-módosítások áthúzódó hatása, valamint az uniós költségvetés tervezéshez használt, illetve tényleges főösszegének eltérése magyarázza.

AZ ÁLLAMHÁZTARTÁS KÖZPONTI ALRENDSZERÉNEK HIÁNYA, FINANSZÍROZÁSA, AZ ÁLLAMADÓSSÁG KEZELÉSE

A központi költségvetés finanszírozása

Makrogazdasági és finanszírozási környezet 2017-ben

2017 egészét tekintve az állampapír-piacon minden lejáraton csökkentek a hozamok. A rövid állampapír-piaci hozamok 2017 első nyolc hónapjában alacsony szinten, jellemzően 0,05% és 0,15% között ingadoztak. A kötvényhozamok ezzel szemben 2017 első harmadában emelkedtek. Ebben az időszakban - bár a globális környezet kifejezetten támogató volt - a 2016. év végére vonatkozó visszafogott növekedési adatok fényében jelentős kockázatok övezték a 2017. évi növekedési kilátásokat. 2017 tavaszától azonban - egy nyár végi átmeneti lassulást leszámítva - folyamatosan kedvező hazai növekedési adatok érkeztek, ami kedvezően hatott Magyarország befektetői megítélésére, lejjebb szorítva a hosszú hozamokat. A kedvező egyensúlyi mutatók - mindenekelőtt a folyó fizetési mérleg masszív többlete - is növelték a hazai kötvények iránti keresletet. Ugyancsak erősítette a hazai kötvények keresletét, hogy a globális (és a hazai) konjunktúra-mutatók kifejezetten jól alakultak és a tőzsdék is új csúcsokra kapaszkodtak. A jegybank a forint likviditást nyújtó FX swap tenderekkel és a három hónapos eszköz korlátozásával az év folyamán folyamatosan növelte a forintlikviditás mértékét. A likviditásbővítés következtében a jegybanki alapkamat irányadó jellegét egyre inkább a kamatfolyosó alját jelentő egynapos jegybanki betéti kamatláb vette át, amit a Monetáris Tanács az év eleji -0,05%-os szintről szeptemberben -0,15%-ra csökkentett. Ennek következtében az éven belüli hozamok szeptemberben a negatív tartományba süllyedtek. Az MNB emellett több, nem konvencionális eszközt vetett be a hosszú hozamszintek leszorítására. A tartósan laza amerikai és európai monetáris politika ugyancsak lefelé szorította a hazai kötvényhozamokat.

A rövid oldali referenciahozamok 2017 decemberének végén gyakorlatilag 0%-on álltak. Az éven túli lejáratok 0,3-1,1 százalékponttal csökkentek, a leghosszabb lejáratokon nagyobb volt a hozamcsökkenés, a kötvényhozamok történelmi minimumszintre csökkentek.

Az aukciós hozamok alakulása lényegében a referenciahozamok mozgását követte. Az éven belüli aukciós hozamok 0,2-0,3 százalékponttal csökkentek az év végéig. A 3, 5 és 15 éves lejáratokon 0,5-0,9 százalékponttal, a 10 éves lejáraton 1,3 százalékponttal csökkent az aukciós átlaghozam. Az átlagos fedezettség a kincstárjegy-aukciókon 2,1-et, míg a kötvényaukciókon 3,3-et ért el.

2017 folyamán az euró árfolyama 302,84-314,62 Ft/euró közötti sávban mozgott. Az euró átlagos árfolyama 2017-ben 309,21 Ft/euró volt, ami kedvezőbb volt a költségvetési törvényben tervezett 312,0 Ft/euróhoz képest. 2017. december 29-én a tervezett árfolyamhoz közeli 310,14 Ft/euró árfolyam alakult ki, amely az év végi adósság szempontjából meghatározó volt.

A külföldiek forint állampapír-befektetései 2017-ben kisebb ingadozás mellett az év során csökkentek, és év végéig 57,0 milliárd forinttal, 3385,4 milliárd forintra mérséklődött az állomány.

A finanszírozási igény alakulása

A kincstári kör hiánya 1973,5 milliárd forint volt. A nettó finanszírozási igényt mérsékelte az EU transzferekkel és egyéb forrásokkal kapcsolatos 66,8 milliárd forintos pozitív egyenleg.

A kincstári elszámolási rendszerből látható hiány nem egyezik meg a normaszövegben megjelenített, helyi önkormányzatok nélküli államháztartási hiánnyal. Ennek oka az éves költségvetési beszámolók és a kincstári nyilvántartás szerinti teljesítési adatok közötti eltérések, amelyek elsősorban a következőkből adódnak:

- a kereskedelmi banknál vezetett fizetési számlák és a házipénztárak kincstárba be nem jelentett forgalma;

- a költségvetésen kívül kezelt tételek kincstárba be nem jelentett rendezése.

A bruttó finanszírozási igény a nettó finanszírozási igény, valamint az adósságtörlesztések összegeként adódik. Az eredeti futamidejét tekintve az éven túli futamidejű államadósság törlesztések és bevonások az alábbiak szerint valósultak meg:

 

 milliárd forintban

 Forinthitelek

 0,0

 Devizahitelek

 194,1

 Forintkötvények

 2466,6

 Devizakötvények

 853,4

 Éven túli törlesztések összesen

 3514,1

Az éven túli lejáratokon a forinttörlesztések összesen 2466,6 milliárd forintot, míg a devizatörlesztések 1047,6 milliárd forintot tettek ki.

A finanszírozás alakulása a 2017. év során

A 2017. évi előirányzat tervezése során a finanszírozási terv a hatályos államadósság-kezelési stratégia alapján került meghatározásra. Az államadósság kezelés kiemelt célja a csökkenő államadósság ráta, az államadósság devizaarányának mérséklése és a közvetlen lakossági tulajdonú állampapír állomány további növelése volt. További stratégiai célkitűzések voltak a forintpiac továbbfejlesztése, a piaci likviditás erősítése és a lakossági állampapír állomány futamidejének növelése. A 2017. év során folyamatosan teljesültek az adósságkezelési stratégia részét képező, az adósság szerkezetére vonatkozó teljesítménymutatók.

A 2017. évi költségvetési hiány finanszírozása döntően forintkibocsátásokkal, 1773,0 milliárd forint összegű piaci és lakossági államkötvény értékesítésével történt. Ezen felül a hiány finanszírozását szolgálta a szintén forintban folyósított kedvező kamatozású célhoz kötött projektfinanszírozó hitel 176,1 milliárd forint értékben.

A 3514,2 milliárd forint értékű adósság-visszafizetés finanszírozása érdekében 2276,4 milliárd forint értékű forint-államkötvény kibocsátására, 213,0 milliárd forint belföldi és 351,2 milliárd forint külföldi devizakötvény, valamint 554,8 milliárd forint összegű kincstárjegy állománynövekedésre került sor.

A KESZ záró állománya 2017-ben 404,8 milliárd forinttal csökkent az előző év végéhez képest, amely a kincstárjegyek állománycsökkenése mellett főként abból adódott, hogy a deviza keresztárfolyam változások, illetve swap lezárások miatt jelentős összegben visszautalásra kerültek mark-to-market betétek a swap partnerek részére.

Az alábbi táblázat az egyes adósságinstrumentumok nettó kibocsátásának eredeti előirányzatban szereplő és ténylegesen megvalósult értékeit tartalmazza.

Nettó kibocsátás 2017-ben

 

 

 

 milliárd forintban

 

 Előirányzat tervezésekor (2016.03.30)

 Az éves finanszírozási kiadványban publikált (2016.12.20)

 2017. tény

 Forintinstrumentumok nettó kibocsátása

 1 520,1

 1 770,6

 2 313,7

 Államkötvények

 648,6

 753,8

 258,9

 Diszkont kincstárjegyek

 316,7

 162,5

 143,8

 Lakossági állampapírok (kötvényekkel együtt)

 399,6

 700,2

 1 734,9

 Hitelek

 155,2

 154,1

 176,1

 Devizaadósság nettó kibocsátása

 -599,2

 -365,5

 -459,0

 Államkötvények

 -402,2

 -177,1

 -289,2

 Hitelek

 -197,0

 -188,3

 -169,7

 Összes kibocsátás

 921,0

 1 405,1

 1 854,7

A 2017. évi nettó kibocsátás az előirányzathoz képest nagyobb összegben és eltérő szerkezetben valósult meg. A kedvező piaci és lakossági kereslet következtében az elmúlt években lehetőség volt a devizaadósság nagymértékű csökkentésére és a nettó forintkibocsátás növelésére. A finanszírozásban folytatódott a lakossági állampapírok előző években elkezdődött értékesítésének látványos növekedése. A nettó kibocsátás 2017-ben 1854,7 milliárd forint volt, melyen belül a nettó forint kibocsátás lényegesen nagyobb volt, mint ami az év eleji tervekben szerepelt, amely továbbra is a finanszírozás nagymértékű eltolódását mutatja a forint állampapírok felé. A jelentős mértékű negatív nettó deviza-kibocsátás azt jelenti, hogy a devizaadósság összege is nagymértékben csökkent 2017-ben, ami a devizaadósság arányának a vártnál nagyobb mértékű, 25%-ról 22%-ra történt csökkenését eredményezte.

A bruttó forint államkötvény kibocsátás jelentősen meghaladta a tervezettet, amely nagyrészt a csereaukciók magas, tervekben nem szereplő volumenének köszönhető, kisebb részben a többletértékesítésnek. Mivel a csereaukciók által a törlesztés is jóval magasabb lett, mint ami a tervekben szerepelt, illetve a kedvező likviditási helyzetben a tervezettnél lényegesen nagyobb összegben vásárolt vissza későbbi években lejáró államkötvényt az Államadósság Kezelő Központ Zrt. (ÁKK Zrt.), a nettó államkötvény kibocsátás így jelentősen elmaradt a tervtől. A „Földet a gazdáknak” program keretében a KESZ-re érkező bevételt forint kötvény adósság visszavásárlására fordította az ÁKK Zrt. A megvalósult csereaukciók, valamint a tervet meghaladó visszavásárlások következtében a kötvényadósság futamideje nőtt a tervekhez képest.

A diszkontkincstárjegyek nettó kibocsátása csökkent a többlet likviditás mérséklése érdekében, ami egyúttal kedvezően hatott az államadósság hátralevő futamideje szempontjából, csökkentve a megújítási kockázatot. A lakossági állampapírok állománya a versenyképes hozamok következtében 2017-ben az előző évekhez hasonlóan nagymértékben, 1734,9 milliárd forinttal nőtt. A növekedéshez elsősorban a Prémium Magyar Állampapír és az Egyéves Magyar Állampapír járult hozzá, de jelentős növekedést ért el az új, 2017 áprilisában bevezetett Kétéves Magyar Állampapír is. A Féléves Magyar Állampapír és Kincstári Takarékjegy Plusz állományokat kivéve a többi lakossági állampapír iránti kereslet is növekedett.

Állampapírok értékesítése

Forintfinanszírozás

Az adósságkezelés 2017-ben is törekedett arra, hogy az állam forrásbevonása során a hosszabb futamidejű, 3, 5 és 10 éves futamidejű, piaci finanszírozást biztosító államkötvények játsszanak meghatározó szerepet. Az irántuk mutatkozó kereslet következtében az év utolsó hónapját leszámítva, a terveket folyamatosan meghaladták a kibocsátások.

2017-ben a változó kamatozású 3 éves és 5 éves kötvényen kívül minden további kötvényt fix kamatozással értékesített az ÁKK Zrt. Az egyes futamidőket tekintve a kötvénysorozatok piacra bocsátott mennyiségét a következő táblázat mutatja be:

A 2017. év során kibocsátott kötvénysorozatok

 

 Futamidő

 Aukciók száma

 Aukciós kibocsátás az év során

 Nem-kompetitív értékesítés

 Év végi sorozatnagyság

 

 év

 db

 milliárd forintban

 2019/D

 3 év

 4

 33

 9

 148

 2020/C

 3 év

 25

 441

 90

 533

 2021/A

 5 év

 20

 141

 40

 394

 2022/B

 5 év

 25

 511

 107

 622

 2027/A

 10 év

 19

 292

 58

 648

 2031/A

 15 év

 6

 64

 13

 201

A kötvényaukciók során elfogadott összes mennyiségen belül a szokásos módon az 5 éves államkötvények aránya volt a legmagasabb. A bruttó kötvénykibocsátás futamidő szerinti szerkezetén belül az előző évhez képest az 5 és 10 éves kötvények részesedése nőtt, a 3 éves futamidejű kötvények részesedése csökkent és a 15 éves futamidejű kötvények részesedése nem változott az előző évhez képest.

A nemzetközi és a belföldi állampapír-piac tendenciáira tekintettel az ÁKK Zrt. rugalmas aukciós rendszert alkalmaz, amelynek szerves részét képezi a nem kompetitív kötvényértékesítés. A rendszer lehetőséget teremt arra, hogy amennyiben a piaci igények jelentősen meghaladják az aukción elfogadásra került összeget, akkor további befektetők tudjanak államkötvényekhez jutni. Az ily módon értékesített kötvények összege 317,6 milliárd forintot ért el 2017-ben, ami jelentős részét képezi a tervet meghaladó kötvényértékesítésnek.

A nagy lejáratok okozta likviditás-ingadozások kezelése és a lejárati kockázat csökkentése érdekében a meghirdetett aukciós naptár szerinti, rendszeres államkötvény visszavásárlási aukciókra került sor 2017-ben is, összesen 732,8 milliárd forint névértékben. Ezáltal egyenletesebbé vált az államkötvények lejárati szerkezete, csökkent a forintadósság refinanszírozási kockázata.

2017-ben a finanszírozás alakulása lehetővé tette, hogy a diszkontkincstárjegyek elsősorban likviditás-kezelési szerepet töltsenek be, állománya az év során a tervezettnél kisebb mértékben növekedett és év végén 142,8 milliárd forintot tett ki.

A forint finanszírozás növelése és a belföldi lakossági állampapírok súlyának emelése érdekében az ÁKK Zrt. versenyképes árazással tovább növelte jelenlétét a belföldi lakossági piacon. A lakossági állampapírok nettó kibocsátása 2017-ben újabb rekord szintet ért el, lényegesen hozzájárulva így a forintban történő finanszírozás növeléséhez. A Prémium Magyar Állampapír és a Bónusz Magyar Állampapír iránt az előző évhez képest jelentős, 613,5 milliárd forinttal magasabb kereslet mutatkozott az év során, amelyek összesített nettó értékesítése így 936,3 milliárd forintot tett ki. Az Egyéves Magyar Állampapír nettó értékesítése 2017-ben 473,1 milliárd forintot tett ki, míg a Féléves Magyar Állampapír állománya 77,1 milliárd forinttal csökkent a vásárlói ügyfélkör szűkítése következtében. A Kétéves Magyar Állampapír iránti számottevő kereslet következtében év végi állománya 376,8 milliárd forint volt. Az egy-, illetve kétéves Kincstári Takarékjegyek, valamint a Kincstári Takarékjegy Plusz értékesítése összesen 15,0 milliárd forinttal növekedett. A Babakötvényből 10,8 milliárd forint értékben vásároltak 2017-es év során. Mindezek alapján 2017-ben a lakossági állampapírok átlagos hátralévő futamideje a 2016. évi 1,37 évről 1,57 évre növekedett.

Az egyes infrastrukturális, környezetvédelmi, oktatási és fejlesztési programok finanszírozására az állam forinthitelt vett fel nemzetközi fejlesztési intézetektől (Európai Beruházási Bank, Európa Tanács Fejlesztési Bank) 176,1 milliárd forint értékben.

A forintadósság átlagos hátralevő futamideje a 2016. és 2017. év végén az alábbiak szerint alakult:

 

 Átlagos hátralévő futamidő (év)

 

 

 2016.12.31

 2017.12.31

 Magyar Államkötvény

 4,57

 4,56

 Forint értékpapír összesen

 3,43

 3,30

 Forint hitel

 10,13

 9,52

 Forintban denominált adósság összesen

 3,75

 3,61

Devizafinanszírozás

2017-ben a kínai piacon 38,8 milliárd forint értékű, 1,0 milliárd jüanos Panda kötvény kibocsátására került sor. A 3 éves futamidejű kötvény kamata 4,85%-on volt, amely kamat, swapügylet során euróra váltást követően 0,68%-ra mérséklődött. Ezt követően nemzetközi devizakötvény-csere tranzakció keretében egy új, 10 éves futamidejű 1 milliárd euró összegű devizakötvény kibocsátásával 1,16 milliárd dollár összegű USD kötvény visszavásárlása valósult meg. A devizakötvény-csere nem növelte a deviza államadósság nagyságát.

A devizakötvény kibocsátások főbb jellemzőit a következő táblázat részletezi:

 Eredeti devizanem

 Eredeti kibocsátási összeg

 Kibocsátás dátuma

 Lejárat dátuma

 Futamidő

 Kamatozás

 CNY

 1 000 000 000

 2017.07.27

 2020.07.27

 3 év

 4,85%

 EUR

 1 000 000 000

 2017.10.10

 2027.10.10

 10 év

 1,75%

A belföldi finanszírozás részeként egy új Prémium Euró Magyar Állampapír és negyedévente egy Letelepedési kötvény sorozat (2017-ben 3 sorozat) kibocsátására került sor összesen 213,0 milliárd forint értékben, melynek jellemzőit a következő táblázat részletezi.

Prémium Euró Magyar Állampapír és Letelepedési kötvény

 Megnevezés

 Eredeti devizanem

 Kibocsátás dátuma

 Lejárat dátuma

 Kamatozás

 2017.12.31-i állomány (millió EUR)

 2020/X

 EUR

 2017.04.04

 2020.09.22

 Változó, Prémium

 61,6

 2021/X

 EUR

 2017.10.03

 2021.09.22

 Változó, Prémium

 15,5

 2022/T1-T3

 EUR

 2017

 2022

 Fix, Zéró kupon

 551,7

Magyarország Kormánya és az Oroszországi Föderáció Kormánya között létrejött Paks II. atomerőmű építésének finanszírozására nyújtott hitel első részlete lehívásra került 78,2 millió euró (24,4 milliárd forint) összegben az év során.

A költségvetés adósságának alakulása

A központi költségvetés 2017. év végi bruttó adóssága év végi árfolyamon 26 746,2 milliárd forintot tett ki. A 2017. év során a központi költségvetés adóssága nominálisan 1316,2 milliárd forinttal (5,2%-kal) növekedett a 2016. év végi 25 430,0 milliárd forintos szinthez képest. 2017-ben a központi költségvetés adóssága a GDP 71,7%-áról annak 69,7%-ára csökkent.

Az adósság tervezettnél kissé magasabb szintjéhez a tervet jelentősen meghaladó nettó kibocsátás járult hozzá, amelyet tompított a forintnak az euróhoz képest a vártnál kismértékben nagyobb felértékelődése, az egyéb kötelezettségek jelentős csökkenése.

Az év végén a tényleges devizaárfolyam 310,14 Ft/euró volt, a 2017. évre tervezettnél kedvezőbb, ami az év végi deviza adósság forintban kimutatott értékének enyhe csökkenését okozta (a 2016. év végi árfolyamhoz képest a forint felértékelődése miatt a devizaadósságon valójában 15,6 milliárd forint árfolyamnyereség következett be 2017-ben). Az év végi deviza keresztárfolyamok 2017-es változása és egyéb műveletek (devizakötvény-csere) következtében 468,4 milliárd forinttal csökkent az ÁKK Zrt.-nél elhelyezett devizabetét állomány, amely adósságcsökkentő hatású változás.

A deviza államadósság kockázatainak csökkentése érdekében az ÁKK Zrt. swapműveleteket köt. A nemzetközi piaci szokványok alapján a swap műveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál, amiből az adósságállomány részét képezik az ezen ügyletek után az ÁKK Zrt.-nél elhelyezésre került fedezeti összegek (az ún. mark-to-market betétek) az egyéb kötelezettségek soron. Az e jogcímen elhelyezésre kerülő betét azt mutatja, hogy a nem euróban kibocsátott devizakötvények értéke mennyivel növekedett volna az államadósságon belül az euró kötvényekhez képest, ha nem lett volna átváltva arra. A nem euró devizakötvények és az azokra kötött swapok lejáratakor a swapon elért megtakarítást az állam realizálja, mivel a törlesztés az adósság euró értékének megfelelően alakul. Ezt követően a mark-to-market betétnek a lejárt swapra eső részét az állam visszafizeti a partnernek, annak állománya lecsökken a megtakarítás nagyságával. Az elmúlt években az egyéb devizák (főként az USD) jelentősen felértékelődtek az euróhoz képest, az emiatt keletkező többletadósságot viszont a swapkötéssel sikerült kizárni. 2017 folyamán az egyéb kötelezettségek állománya 742,7 milliárd forintról 274,2 milliárd forintra csökkent, ami a 2017-ben bekövetkezett deviza-keresztárfolyam mozgások hatását mutatja.

A központi költségvetés adósságállományának részleteit, illetve az állományváltozás tényezőit az általános indokolás mellékletei között található táblázatok mutatják be adósságelemenkénti bontásban.

Az elkülönített állami pénzalapok gazdálkodása

A bevételek alakulása

Az elkülönített állami pénzalapok bevételeinek a 76,7%-a, 551,6 milliárd forint adó, illetve adójellegű bevételekből származnak. A Nemzeti Foglalkoztatási Alap (NFA) bevétele az egészségbiztosítási- és munkaerőpiaci járulék NFA-t megillető hányada, amelyből 176,3 milliárd forint, a szociális hozzájárulási adó NFA-t megillető részéből 194,4 milliárd forint, a szakképzési hozzájárulásból pedig 80,1 milliárd forint folyt be. A Nemzeti Kutatási, Fejlesztési és Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 67,6 milliárd forint bevétel keletkezett. A nukleáris hozzájárulásból, vagyis a Paksi Atomerőmű Zrt. befizetéséből 22,8 milliárd forint bevétele keletkezett a Központi Nukleáris Pénzügyi Alapnak. A Nemzeti Kulturális Alapba az ötös lottó szerencsejáték játékadójának a 90%-ából 10,3 milliárd forint, kulturális adóból 0,1 milliárd forint folyt be.

Az elkülönített állami pénzalapok 2017-ben összesen 85,0 milliárd forint költségvetési támogatásban részesültek, ami az összes bevétel 11,8%-a.

A különféle egyéb bevételekből az alapoknál 83,0 milliárd forint keletkezett, ami az összes bevétel 11,5%-a. E bevételek közük a legnagyobb, 64,5 milliárd forint az előfinanszírozott uniós programok kiadásainak visszatérüléséből származott. Az NFA-ból előfinanszírozott programok - a „GINOP 5.1.1 Út a munkaerőpiacra” és a „GINOP 5.2.1 Ifjúsági Garancia” intézkedések, valamint kisebb összegben a „VEKOP 8.1.1 Út a munkaerőpiacra” és a „VEKOP 8.2.1 Ifjúsági Garancia” intézkedések - támogatásait az EU megtéríti.

A kiadások alakulása

Az elkülönített állami pénzalapok 2017. évi költségvetési kiadásának előirányzata 617,0 milliárd forintot tett ki, a teljesítés 647,1 milliárd forint lett.

A Nemzeti Foglalkoztatási Alap teljesített kiadása 459,8 milliárd forint. A „Start-munkaprogram” jogcímen a kifizetés 265,8 milliárd forint lett. A 2017. évben célkitűzés volt továbbra is az elsődleges munkaerőpiacról kiszorultak, különösen a munkaerőpiacon hátrányban lévők, a foglalkoztatást helyettesítő támogatásban részesülők, az alacsony iskolai végzettségűek, az álláskereséssel összefüggésben egyéb ellátásra nem jogosult álláskeresők, valamint a tartósan munka nélkül lévők foglalkoztatásának elősegítése. A gazdaság és a munkaerőpiac változásait, szükségleteit figyelembe véve a közfoglalkoztatottak elsődleges munkaerőpiacra történő kijutásának elősegítése, valamint képzésük támogatása lett a prioritás. Ezáltal a Kormány, az egyes munkaerőpiaci intézkedésekről szóló határozata alapján 40,2 milliárd forintot csoportosított át a „Start-munkaprogram” előirányzatáról a foglalkoztatási alaprész központi keretébe az aktív munkaerőpiaci programok megvalósítására. Ezen kívül e keretből biztosítottak forrást a mentális, szociális vagy egészségi okból foglalkoztatásba be nem vonható álláskeresők foglalkoztathatóságának növelését szolgáló speciális közfoglalkoztatási programhoz kapcsolódó munkaerőpiaci szolgáltatások nyújtásához. A közfoglalkoztatás kiemelt területei: a hosszabb időtartamú (önkormányzati) közfoglalkoztatás, szociális földprogram, az országos közfoglalkoztatási programok, a járási (kistérségi) mintaprogramok, országos közfoglalkoztatási mintaprogramok, egyéb mintaprogramok.

Az NFA-ból az álláskeresési ellátások kiadási előirányzata 59,7 milliárd forintban teljesült. Az EU-s elő- és társfinanszírozásra teljesített 71,0 milliárd forintot kitevő összeg a „2014-2020-as időszak munkaerőpiaci programjainak” előfinanszírozását szolgálta. Az alapból a szakképzési és felnőttképzési támogatások 29,9 milliárd forintot, a foglalkoztatási és képzési támogatások pedig 27,2 milliárd forintot tettek ki.

A Nemzeti Kutatási, Fejlesztési és Innovációs Alap 83,3 milliárd forint, a Bethlen Gábor Alap79,4 milliárd forint, a Központi Nukleáris Pénzügyi Alap 13,0 milliárd forint, a Nemzeti Kulturális Alap 11,6 milliárd forint kiadást teljesített.

A LXII., LXIII., LXV., LXVI., LXVII. fejezetek bevételeinek és kiadásainak részletezését a törvény Fejezeti kötetei tartalmazzák.

Az egyenleg alakulása

Az alapok költségvetési bevétele 719,6 milliárd forintot, költségvetési kiadása pedig 647,1 milliárd forintot tett ki. Így az elkülönített állami pénzalapok a 2017. évet 72,5 milliárd forint többlettel zárták. Az egyenleg a Nemzeti Foglalkoztatási Alap 62,2 milliárd forint, a Központi Nukleáris Pénzügyi Alap 14,5 milliárd forint, a Nemzeti Kulturális Alap 1.4 milliárd forint, a Bethlen Gábor Alap 0,5 milliárd forint többletéből, valamint a Nemzeti Kutatási, Fejlesztési és Innovációs Alap 6,1 milliárd forint hiányából alakult ki. Az alapoknál

- a költségvetési törvény módosítása során megállapított 34,5 milliárd forint többlethez képest

- 38,0 milliárd forintot kitevő egyenlegjavulás keletkezett.

A TÁRSADALOMBIZTOSÍTÁS PÉNZÜGYI ALAPJAINAK GAZDÁLKODÁSA

Nyugdíjbiztosítási Alap

Az Ny. Alap 2017. évi költségvetésének teljesítése során megvalósultak a kötelező társadalombiztosítási nyugdíjrendszer alapvető célkitűzései: a nyugellátások értékállóságának, valamint a nyugdíjrendszer stabilitásának megőrzése.

A Magyarország 2017. évi központi költségvetéséről szóló 2016. évi XC. törvény az Ny. Alap költségvetését 3118,8 milliárd forint bevételi és kiadási főösszeggel határozta meg.

Az Ny. Alap törvényi előirányzata év közben a Magyarország 2017. évi központi költségvetéséről szóló 2016. évi XC. törvény módosításáról szóló 2017. évi LXXXVI. törvény alapján módosult az időközben bekövetkezett jogszabályi és egyéb feltételrendszer változásoknak megfelelően. A törvénymódosítás figyelembe vette:

- a szociális hozzájárulási adó csökkentését,

- a minimálbér és a garantált bérminimum jelentősebb mértékű emelését, ebből adódóan a biztosítotti nyugdíjjárulék bevétel növekedését,

- a 416/2016. (XII. 14.) Korm. rendeletben foglaltaknak megfelelően végrehajtott 1,6%-os nyugdíjemelés teljes előirányzatát, és

- a GDP várhatóan 3,5% feletti növekedését, amely a jogszabály szerint nyugdíjprémium kifizetését megalapozta.

A módosított költségvetési törvény - amely a 2017. november havi nyugdíj kiegészítést még nem tartalmazta - az Ny. Alap 2017. évi bevételi és kiadási főösszegét egyaránt 3168,8 milliárd forintban határozta meg, így „0” egyenleget tartalmazott.

A kiadási főösszeg törvényi előirányzata az év végén a 2016. évi költségvetés végrehajtásáról rendelkező 2017. évi CLXX. törvény 15. § alapján módosult az Ny. Alap 2016. évi többletének összegével (12,8 milliárd forinttal emelkedett).

Az Ny. Alap költségvetése 3199,8 milliárd forint bevételi és 3205,2 milliárd forint kiadási főösszeggel zárta a 2017. évet, így az Ny. Alap egyenlege 5,4 milliárd forint hiányt mutat.

Az Ny. Alap bevételeinek 2017. évi szabályozását az alábbiak jellemezték:

- a munkáltatók által fizetett szociális hozzájárulási adó előző évi 27%-os mértéke 22%-ra csökkent, és az Ny. Alapot megillető megoszlási arány is mérséklődött;

- a biztosított által fizetett nyugdíjjárulék mértéke 10%, a bázisévhez képest nem változott;

- az egyéni nyugdíjjárulék - a bázisévhez hasonlóan - továbbra is a teljes járulékalap után fizetendő.

A bevételek döntő hányadát (92,5%-át) a szociális hozzájárulási adó és a biztosítotti nyugdíjjárulék bevételek együttes 2958,7 milliárd forint összege tette ki, amely a 2926,5 milliárd forint előirányzatnál 32,2 milliárd forinttal magasabb. A szociális hozzájárulási adó 1781,8 milliárd forintban, 22,1 milliárd forinttal az előirányzat felett, a biztosítotti nyugdíjjárulék teljesítése pedig 1177,0 milliárd forint, amely 10,2 milliárd forinttal az előirányzat felett teljesült.

Az előirányzat feletti teljesítést a gazdasági növekedés által lehetővé vált bruttó keresettömeg-növekedés tervezettnél magasabb szintje eredményezte.

A tervezett pénzeszköz átvételre a módosított költségvetési törvényi előírásának megfelelően 208,0 milliárd forint összegben került sor.

A nyugdíjbiztosítási ellátások fedezetéhez az előbbieken túl az alábbi bevételek járultak még hozzá:

- a megállapodás alapján fizetők járulékainak összege 0,8 milliárd forint, mely 0,2 milliárd forinttal elmaradt az előirányzattól;

- az egyszerűsített foglalkoztatás utáni közteher jogcím bevétele 16,1 milliárd forint, mely 1,1 milliárd forinttal meghaladta az előirányzatot;

- a késedelmi pótlék és bírság teljesítése 6,5 milliárd forint, amely 4,9 milliárd forinttal az előirányzat alatt maradt;

- a nyugdíjbiztosítási tevékenységgel kapcsolatos egyéb bevételek jogcímen 5,0 milliárd forinthoz jutott az Ny. Alap, amely 0,1 milliárd forinttal magasabb az előirányzatnál.

Az Ny. Alap kiadásainak törvényi módosított előirányzata 3181,6 milliárd forint, a teljesítés 3205,2 milliárd forint volt.

Az Ny. Alap kiadásainak meghatározó részét (98,9%-át) a nyugellátások nyugdíjprémiumot is tartalmazó kiadása képezi. A nyugdíjkiadások összességükben 3171,3 milliárd forintot tettek ki, mely éves átlagban 2 millió 164 ezer fő ellátását fedezte. A teljesítés 19,8 milliárd forinttal magasabb a 3151,5 milliárd forintos előirányzatnál. Az előirányzathoz képest jelentkező 0,6%-os többletkiadás alapvető oka a 2017. novemberi 0,8%-os egyösszegű kiegészítő nyugdíjintézkedés, melyről - a törvényi rendelkezésnek megfelelően - a módosított költségvetés elfogadását követően született döntés. Az öregségi nyugdíjakon belül a kiadás előirányzathoz viszonyított növekedése a korhatár feletti öregségi nyugdíjak esetében csekély, 0,9%-os. A nők korhatár alatti nyugellátási kiadása viszont 3,6%-kal alacsonyabb a tervezettnél, mely elsődlegesen a tervezettnél alacsonyabb létszámbeáramlásból adódott. A hozzátartozói nyugellátásokra fordított kifizetések összege 1,4%-kal magasabb lett az előirányzatnál.

Az előző évhez képest összességében 3,1%-kal - 93,8 milliárd forinttal - emelkedett a nyugdíjba nem beépülő nyugdíjprémium, illetőleg egyszeri juttatás kifizetése nélküli nyugdíjkiadás. A nyugdíjkiadás 3,1%-os növekedésének két tényezője a létszám 0,1%-os csökkenése és az átlagos ellátás 3,2%-os növekedése.

A nyugdíjbiztosítási ellátásban részesülők létszáma 0,1%-kal alacsonyabb az előző évinél. Ennek legfontosabb oka, hogy 2017. első félévében - a nyugdíjkorhatár-emelés folyamat miatt - aktuálisan egy korosztály sem érte el a nyugdíjkorhatárt. Ennek hatása kompenzálta az 1953-ban született korosztály 2016-os megállapításainak áthúzódó hatását. Az 1954. I. félévben született korosztály nyugdíjba menetele 2017-ben csak mérsékelten emelte a létszámot.

A 2017. januári nyugdíjemelés 1,6%-os volt, mely 48,3 milliárd forintos éves kiadási hatással járt. A 2017. január-augusztus havi tényadatok alapján az éves várható nyugdíjas fogyasztói árnövekedés 2,4%-ban került meghatározásra, mely a januári 1,6%-os nyugdíjemeléshez képest további 0,8%-os egyösszegű kiegészítés kifizetését indokolta. A 0,8%-os egyösszegű kiegészítés 12 havi (januárra visszamenőleges) kiadása 24,2 milliárd forint volt. Az előbbiekben jelzett nyugdíjemelési összegeket az Ny. Alap jogcím szerinti teljesítési adatai már tartalmazzák.

2017. november hónapban nyugdíjprémium, illetőleg egyszeri juttatás kifizetésére is sor került, amelynek kiadása az Ny. Alapot terhelte. A nyugdíjprémium kiadása a 2017. évre vonatkozóan 22,5 milliárd forint, az egyszeri juttatásra jogosultak részére kifizetett összeg 1,6 milliárd forint volt.

Az egy főre jutó - nyugdíjprémium és egyszeri kifizetés nélküli - átlagos ellátást összesen 3,2%-kal növelte:

- az éves szinten 2,4%-os nyugdíjemelés,

- az új ellátások állományban lévők ellátásához képest magasabb összege (a cserélődés),

- az alacsony összegű hozzátartozói főellátások létszámának jelentős csökkenése, amelynek hatására megemelkedett a jóval magasabb átlagos összegű öregségi nyugdíjak részaránya.

A 2,4%-os nyugdíjemelés és a nyugellátások átlagának 3,2%-os emelkedésével szemben a nyugdíjasok 2017. évi inflációja 2,3%-os volt, így a nyugdíjak vásárlóértéke mindkét szemléletben emelkedett.

A nyugdíjbiztosítás egyéb kiadásainak összege 5,0 milliárd forint, amely 1,3 milliárd forinttal elmarad az éves előirányzattól. Az e csoportba tartozó kiadások meghatározó hányadát az ellátások folyósításának postaköltségei adták.

Költségvetési befizetések címén az Ny. Alap 12,8 milliárd forint összeget teljesített a 2016. évi zárszámadási törvény szerint a XLII. A költségvetés közvetlen bevételei és kiadásai fejezet részére.

A működésre fordított kiadások összege 16,1 milliárd forint, amely 5,1 milliárd forinttal, 46,0%-kal haladta meg a törvényi előirányzatot. Az előirányzat fölötti teljesítés alapvetően az előző évi, kötelezettség-vállalással terhelt költségvetési maradvány igénybevételéből, a működési célú bevételi többlet felhasználásból, illetve az Európai Uniós projektek finanszírozása kapcsán bevont összegekből ered. Befolyásolja továbbá a teljesítés alakulását, hogy 2017. október 31-ével az Ny. Alapot kezelő Országos Nyugdíjbiztosítási Főigazgatóság (a továbbiakban: ONYF) jogutódlással a Magyar Államkincstárba (a továbbiakban: Kincstár) történő beolvadással megszűnt. Pénzeszköz állománya a megszűnést megelőzően átutalásra került az Ny. Alapot 2017. november 1-jétől kezelő Kincstár részére, mely a XV. Nemzetgazdasági Minisztérium fejezet része. A pénzeszköz-átadást követően annak felhasználása a Kincstár könyvvezetésében kerül kimutatásra.

Egészségbiztosítási Alap

A költségvetési törvény az E. Alap 2017. évi költségvetését 2059,1 milliárd forint bevételi és ugyanekkora kiadási főösszeggel határozta meg.

A költségvetési törvény év közben az E. Alap bevételi és kiadási főösszegét 2084,6 milliárd forintra módosította a jogszabályi - többek között a szociális hozzájárulási adó mértékét és a minimálbér és a garantált bérminimum összegét érintő - változások figyelembevételével.

Az E. Alap 2125,4 milliárd forint bevételi és 2262,9 milliárd forint kiadási főösszeg mellett 137,5 milliárd forint összegű hiánnyal zárta az évet. A módosított főösszegtől való eltérést a bevételek (40,7 milliárd forint) és a kiadások (178,2 milliárd forint) túlteljesülése okozta.

Az E. Alap bevételeinek 72,3%-a járulék- és hozzájárulás befizetésekből keletkezett, ezek együttes összege 1535,9 milliárd forintot tett ki, ami 17,1 milliárd forinttal haladta meg az előirányzott összeget.

Az alapot megillető szociális hozzájárulási adó 505,2 milliárd forint összegű teljesítése 4.5 milliárd forinttal haladta meg az előirányzatot (500,7 milliárd forint).

A biztosítotti egészségbiztosítási járulék bevételekből az előirányzatnál (790,9 milliárd forint) 2.6 milliárd forinttal, az egyéb járulékokból és hozzájárulásokból - mely tartalmazza többek között az egészségügyi szolgáltatási járulékot és a munkáltatói táppénz-hozzájárulást is - az előirányzatnál (56,1 milliárd forint) 0,6 milliárd forinttal több bevétel keletkezett.

Egészségügyi hozzájárulásból 177,1 milliárd forint bevétel folyt be, ami 10,8 milliárd forinttal több az előirányzatnál (166,3 milliárd forint).

Az alap bevételeivel összefüggő főbb szabályváltozásokat a következők voltak:

- a szociális hozzájárulási adó mértéke 27%-ról 22%-ra mérséklődött és ezzel összhangban az egészségügyi hozzájárulás egyik kulcsa is;

- a szociális hozzájárulási adó 20,5%-a illeti meg az alapot;

- megszűnt a kamatjövedelmeket terhelő 6%-os egészségügyi hozzájárulás;

- az egészségügyi szolgáltatási járulék havi összege 7 050 forintról 7 110 forintra emelkedett.

Az alap bevételeinek 19,8%-át képező költségvetési hozzájárulások 421,2 milliárd forint összegű teljesítése megegyezik a törvényi módosított előirányzattal. Így előirányzati szinten teljesült a járulék címén átvett pénzeszköz (368,7 milliárd forint), a tervezett pénzeszköz átvétel (47,0 milliárd forint), valamint az egészségügyi feladatok ellátásával kapcsolatos költségvetési hozzájárulás (5,4 milliárd forint).

Az egészségbiztosítási tevékenységgel kapcsolatos egyéb bevételek teljesítése 166,9 milliárd forintot tett ki, ami 22,6 milliárd forinttal haladta meg - a 7,0 milliárd forinttal megemelt - előirányzatot. Az idetartozó bevételek legnagyobb részét a gyógyszergyártók- és forgalmazók befizetései adták, a 79,2 milliárd forint összegű teljesítés 13,2 milliárd forinttal több, mint a törvényi előirányzat. Az itt megjelenő baleseti adóból 37,4 milliárd forint, a népegészségügyi termékadóból 33,3 milliárd forint bevétel keletkezett. Az előbbi 1,4 milliárd forinttal, az utóbbi 1,5 milliárd forinttal haladta meg az előirányzott összeget.

Az alap 2017. évi kiadásainak összege 2262,9 milliárd forintot tett ki, ami a törvényi módosított előirányzatot 178,2 milliárd forinttal haladta meg, ami alapvetően a természetbeni ellátásoknál felmerült többletkiadásokból adódik.

A pénzbeli ellátások adták az összes kiadás 27,2%-át, ezek nagysága 615,3 milliárd forint volt, ami 6,7 milliárd forinttal maradt el az előirányzott összegtől. A legnagyobb részt kitevő rokkantsági, rehabilitációs ellátások összege 298,8 milliárd forint volt, ami közel 21,8 milliárd forinttal maradt el az előirányzattól. A táppénzkiadásra 100,2 milliárd forintot, míg gyermekgondozási díjra 151,5 milliárd forintot költött az egészségbiztosítás. A teljesítés a táppénzkiadás tekintetében 1,2 milliárd forinttal kevesebb, a gyermekgondozási díjnál 10,5 milliárd forinttal több az előirányzott összegnél. A csecsemőgondozási díj, terhességi-gyermekágyi segély összege közel 55,5 milliárd forintot tett ki, ami az előirányzatot 5.7 milliárd forinttal haladta meg.

A természetbeni ellátások tették ki az összes kiadás 71,9%-át, az 1626,0 milliárd forint teljesítés a tervezett összegnél 184,9 milliárd forinttal több. Az ehhez az alcímhez tartozó legnagyobb előirányzatot a gyógyító-megelőző ellátás kiadásai képezték, erre 1039,8 milliárd forintot irányzott elő a költségvetési törvény, a tényleges kiadás 1196,2 milliárd forint összegben teljesült.

A gyógyszertámogatásra 339,2 milliárd forintot használt fel az egészségbiztosítás, ami 26,2 milliárd forinttal haladta meg az előirányzott összeget.

A gyógyászati segédeszköz támogatására fordított összeg 64,4 milliárd forint volt, ami az eredeti előirányzatnál 4,4 milliárd forinttal nagyobb kiadást jelentett.

Az alapkezelő működési kiadásai 7,2 milliárd forintot tettek ki, ami 0,9 milliárd forinttal maradt az előirányzott összegtől.

Létszám és személyi juttatások

Az ONYF 2017. január 1-jei 1467 fős létszámkerete az év során a szervezeti változások következtében 19 fővel csökkent. A záró beszámoló szerinti átlagos statisztikai állományi létszám 1322 fő volt. A személyi juttatásokra fordított összeg a záró beszámoló szerint 4,7 milliárd forint.

A Nemzeti Egészségbiztosítási Alapkezelő 2017. év eleji engedélyezett létszámkerete 1 207 fő volt. Az átlagos statisztikai állományi létszám 1 028 fő, a személyi juttatásokra fordított kiadás összege 3,6 milliárd forint volt.

A KESZ-hez kapcsolódó megelőlegezési számla igénybevétele a társadalombiztosítási kiadások finanszírozásához

Az Ny. Alap napi likviditási helyzete szoros kapcsolatban áll a kiadások (elsősorban a nyugellátások), és a bevételek (szociális hozzájárulási adó, járulékok és hozzájárulások, az Ny. Alapot megillető egyéb bevételek) évközi alakulásával. Az Áht. a biztonságos finanszírozás érdekében lehetővé teszi, hogy az Ny. Alap azokon a napokon, amikor a kifizetések összege meghaladta a bevételek összegét, kamatmentes hitelhez jusson. A törvényi előírás értelmében a hitelt a bevételekből soron kívül törleszteni kell.

A 2017. évi hitel igénybevételének néhány fontosabb jellemzője:

 

 

 milliárd forintban

 Megnevezés

 Ny. Alap

 Dátum

 Legkisebb napi összeg

 0,04

 szeptember 6.

 Legnagyobb napi összeg

 237,9

 december 7.

 Napi átlagos összeg

 58,2

 

 Hitelmentes napok száma

 88 nap

 

Az Ny. Alap az év utolsó munkanapján nem rendelkezett hitelállománnyal.

Az E. Alap kiadásainak finanszírozásához szükséges költségvetési kezességvállalás keretében a KESZ-ről nyújtott napi legmagasabb hitelösszeg december hónapban jelentkezett, ekkor volt olyan nap, amikor a folyó finanszírozási igény elérte a 287,9 milliárd forintot. A legalacsonyabb napi hitelösszeg január hónapban figyelhető meg, 39,4 milliárd forint.

A 2017. évi hitel igénybevételének néhány fontosabb jellemzője:

 

 

 milliárd forintban

 Megnevezés

 E. Alap

 Dátum

 Legkisebb napi összeg

 39,4

 január 25.

 Legnagyobb napi összeg

 287,9

 december 6.

 Napi átlagos összeg

 131,3

 

 Hitelmentes napok száma

 -

 

Az E. Alap az év utolsó munkanapján 136,2 milliárd forint KESZ hitelállománnyal rendelkezett.

HELYI ÖNKORMÁNYZATOK GAZDÁLKODÁSA

Az államháztartás önkormányzati alrendszerében a 2017. évben változatlanul 3197 volt a helyi (megyei és települési) önkormányzatok száma.

A helyi önkormányzatok központi finanszírozása a 2017. évben is a 2013-ban kialakított, a tapasztalatok alapján évről évre pontosított, az önkormányzati feladatellátáshoz igazodó, feladatalapú támogatási rendszerben történt. A 2017. év legfontosabb feladata továbbra is a kiszámíthatóság és a helyi stabilitás megtartása, a működési hiány nélküli gazdálkodás fiskális feltételeinek erősítése, ezen belül a kistelepülések további felzárkózásának elősegítése volt. Az önkormányzatok gazdasági teljesítőképessége szerinti differenciált támogatásnyújtást ezért mind a működtetés, mind pedig a pályázatalapú fejlesztések terén is indokolt volt fenntartani.

A helyi önkormányzatok (a Kincstár által pénzügyileg jóváhagyott beszámolók adatain alapuló adatszolgáltatás szerint) 2017-ben hitelforrások nélkül 3013,1 milliárd forinttal gazdálkodhattak. Ehhez a központi költségvetés 700,5 milliárd forintot, a 2016. évi támogatások 103,7%-át biztosította.

Általános működés, igazgatás területén az önkormányzatok feladatainak nagyobb részét a klasszikus értelemben vett önkormányzati feladatok (igazgatási feladatok, településüzemeltetés, közvilágítás, helyi adóztatás stb.) tették ki. E helyi közügyek ellátását - a 2016. évhez hasonlóan - az önkormányzatok jövedelemtermelő képességétől függő általános jellegű támogatás szolgálta.

A köznevelési ágazatban az önkormányzatok fő feladata továbbra is az óvodai ellátás volt, amelyhez a központi költségvetés többelemű támogatással járult hozzá. A jogszabályi előírások alkalmazásával biztosította az óvodapedagógusok és a nevelőmunkát segítők illetményét és azok járulékait, emellett a 2017. évben is kötött felhasználású működési célú támogatás járt az óvodát fenntartó önkormányzatoknak. Továbbra is megillette a társulásban működő óvodák fenntartóit a bejáró gyermekek utaztatásához nyújtott támogatás. A pedagógus-előmeneteli rendszer keretén belül lebonyolított minősítési eljárás során a Pedagógus II., Mesterpedagógus vagy Kutatótanár fokozatot elért pedagógusok béréhez a 2017. évben is biztosította a központi költségvetés a pedagógusok minősítéséből adódó többletkiadásaihoz az úgynevezett kiegészítő támogatást a fenntartók számára.

A szociális és gyermekjóléti ellátórendszerben az önkormányzatok szerepe alapvetően az alapellátások biztosítása volt, emellett természetesen saját hatáskörben továbbra is felelősek voltak a helyi igényekhez alkalmazkodó pénzbeli, természetbeni segítségnyújtási rendszer kialakításáért. Ez utóbbihoz a központi költségvetés 2017-ben is kiegészítő támogatást biztosított. Tekintettel arra, hogy a rászoruló települések nagyobb mértékű támogatásra jogosultak, a szolidaritás elve e támogatásnál a 2016. évhez hasonlóan érvényesült.

Továbbra is kiemelt jelentőséggel bíró önkormányzati feladat volt a gyermekétkeztetés, amelyhez a költségvetés a feladatellátás költségeihez igazodó bér- és működési jellegű támogatást biztosított, figyelemmel a rászoruló gyermekek szociális helyzetére is. Ezen túlmenően az állam a szünidei étkeztetés támogatására is nagy hangsúlyt fektetett, amelyet az önkormányzatok 2016-tól látnak el kötelező feladatként.

Az önkormányzatok kulturális feladatainak - ezen belül a kulturális javak védelme, a muzeális intézmények, a közművelődés és a nyilvános könyvtári ellátás - biztosításához a központi költségvetés a 2017. évben is önálló előirányzaton biztosított támogatást, így a rendelkezésre álló források célzottan jutottak el a területhez. A Megyei hatókörű városi múzeumok feladatainak támogatása, a Megyei könyvtárak feladatainak támogatása, valamint A települési önkormányzatok által fenntartott, illetve támogatott előadó-művészeti szervezetek támogatása esetében a költségvetési törvény a keretelőirányzatokat tartalmazta, de az egyes önkormányzatokat, illetve szervezeteket megillető támogatás éves összegét már a kultúráért felelős miniszter állapította meg.

A továbbiakban a költségvetési folyamatok elemzése, a különféle bevételi és kiadási tételek értékelése a 2017. évi beszámoló és a 2016. évi tényadatok alapján történik.

A helyi önkormányzatok pénzforgalmi mérlegei az indokolás 2.1., 2.2. és 2.3. pontjait támasztják alá. Ezek az általános indokolás mellékletei között „Az önkormányzati alrendszer mérlegei” címen találhatók meg.

A 2017. évi önkormányzati költségvetés végrehajtása

A folyó és felhalmozási bevételek, valamint kiadások egyenlegei

A helyi önkormányzatok 2017-ben - a finanszírozási műveletekkel együtt - összesen 3792,4 milliárd forint bevétellel gazdálkodtak, ami 28,5 %-kal magasabb a 2016. évi teljesítésnél.

Az emelkedésben jelentős szerepet játszott, hogy az egyéb felhalmozási célú támogatási bevételek az előző évhez képest több mint a duplájára emelkedtek (250,2%-kal), melynek oka elsősorban az európai uniós források és a kapcsolódó hazai források nagyobb mértékű kiutalása volt. A 2016-ban induló fejlesztési programok, pályázatok előkészítési munkálatait követően jellemzően elindultak a tényleges megvalósításra irányuló feladatok, így a kivitelezési munkákhoz szükséges támogatások felhasználására 2017-ben került sor. A 2015-ben meghirdetett Modern Városok Program részben hazai, részben európai uniós forrásból megvalósuló több mint 250 projektet tartalmaz, mintegy 3 500 milliárd forint értékben. Emiatt a megyei jogú városoknak juttatott támogatások is erőteljesen emelkedtek a 2016. évihez képest

A folyó működési bevételek és kiadások egyenlege 242,5 milliárd forint többletet mutat, ami közel azonos mértékű - csupán 1,8 milliárd forinttal magasabb - a 2016. évi egyenleggel. A pozitív egyenleg oka elsősorban a körültekintő, takarékos gazdálkodásban keresendő. Mind a működési bevételek, mind a működési kiadások mérsékelt emelkedést mutatnak. Nőttek az intézményi bevételek 5,4%-kal, 275,4 milliárd forintra (kamatbevételek nélkül), szintén emelkedtek a helyi adókból, gépjárműadóból származó bevételek, a környezetvédelmi bírság beszedések. Ez utóbbi 12,5%-kal 30,1 milliárd forinttal teljesült magasabban az előző évinél, a 2016. évi 240,5 millió forintról 270,6 millió forintra emelkedett. Az államháztartáson kívülről származó pénzeszközök összege - ami tartalmazza a korábban nyújtott kölcsönök visszatérülését és ideiglenesen átvett pénzeszközöket, illetve a kapott kölcsönöket is - 39,7%-kal, értékben 9,7 milliárd forinttal emelkedett. A működési bevételek összességében 97,6 milliárd forinttal (4,7%-kal) haladták meg az előző évit.

Kiadási oldalon a személyi juttatásokra és járulékaikra fordított összeg 866,7 milliárd forintra teljesült, ami a 2016. évi teljesítési adatokhoz képest 2,7%-os növekedést mutat. A növekedés alapvetően az egyes bérintézkedések - a középfokú végzettséggel rendelkező kisgyermeknevelők bölcsődei pótléka -, illetve a minimálbér és garantált bérminimum emelés hatásának következménye. Emellett a számok tükrözik a munkaadókat terhelő járulékok, ezen belül a szociális hozzájárulási adó 27,0%-ról 22,0%-ra való csökkenését is, hiszen 15,6 milliárd forinttal kevesebb kiadás keletkezett e címen mint 2016-ban.

A dologi és egyéb működési kiadásokra 11,4%-kal költöttek többet az önkormányzatok az előző év tényleges teljesítési adataihoz képest, összességében 781,1 milliárd forintot tettek ki az ilyen jellegű kiadások.

A fentieken túl valamennyi kiadástípusban csökkentek a teljesítési adatok az előző évihez képest. A társadalom- és szociálpolitikai juttatások, a pénzbeli ellátások, a működési célú kiadások, pénzeszközátadások teljesítési adatai is elmaradnak a 2016. évi teljesítéshez képest.

A működési kiadások egészét tekintve 5,2%-kal, 95,8 milliárd forinttal teljesültek magasabban az előző évinél.

Összegében az 1933,0 milliárd forint kiadásra a működési bevételek 2175,5 milliárd forintos összege megfelelő fedezetet biztosított.

A felhalmozási bevételeknek és kiadásoknak a 2016. évi adatokkal történt összevetése alapján a következő megállapítások tehetők. Az immateriális javak, ingatlanok, egyéb tárgyi eszközök értékesítéséből 40,7 milliárd forinttal több bevételhez jutottak az önkormányzatok, mint az előző évben. Az egyéb felhalmozási célú támogatási bevételek (államháztartáson belülről átvett pénzeszközök, valamint az EU-tól átvett pénzeszközök együttesen) összege 401,4 milliárd forinttal lett több, döntően a már említett EU fejlesztési jellegű források és a hazai beruházási célú támogatások magasabb igénybevétele miatt. 81,3%-kal emelkedett a különböző részesedések értékesítéséből befolyó bevételek, és 25,2%-kal az államháztartáson kívülről, vállalkozásoktól érkező felhalmozási jellegű bevételek mértéke.

Az összes fejlesztési, felhalmozási bevétel mindezek hatására jelentősen meghaladta a 2016. évi adatot, annak összegétől 208,8%-kal teljesült magasabban, elérte a 837,6 milliárd forintot. Ezzel együtt 57,3%-kal 561,2 milliárd forintra nőttek a fejlesztési, felhalmozási kiadások is. Az önkormányzatok lényegesen többet költöttek eszközbeszerzésekre, tárgyi eszköz felújítására: az előző évi kiadás 162,2%-át, 279,3 milliárd forintot biztosítottak e célra. Egyéb felhalmozási célú kiadásokra 18,3 milliárd forintot fordítottak, az előző évi összeg háromszorosát. Ehhez kapcsolódva az önkormányzatok által a beruházások után befizetett áfa összege is emelkedett: 33,2 milliárd forintra teljesült az előző évi 24,2 milliárd forinttal szemben.

A fejlesztési, felhalmozási bevételek és kiadások egyenlege 276,4 milliárd forint volt, a 2016. évi 44,3 milliárd forintos teljesítéssel összehasonlítva a változás 232,1 milliárd forint.

Összességében mind a folyó működési bevételek és kiadások, mind a felhalmozási bevételek és kiadások - csakúgy, mint a tárgyévi összes bevétel és összes kiadás - pozitív egyenleget mutatnak. A megtakarításokból jelentős beruházásokat és pénzügyi befektetéseket valósítottak meg az önkormányzatok. Többszörösére nőtt a hosszú lejáratú értékpapírokra fordított összeg (118,0 milliárd forintra a tavalyi 14,2 milliárd forinttal szemben). Több mint háromszorosára nőttek a hitelbevételek, összegében 43,0 milliárd forintra szemben a korábbi év 11,0 milliárd forintos mértékével. Ezekhez a növekményekhez a pénzmaradványt és a vállalkozási maradványt a korábbi évhez képest 246,0 milliárd forinttal magasabb összegben vették igénybe az önkormányzatok.

Töredékére csökkent viszont az éven belüli lejáratú értékpapírok vásárlása: a 2016. évi 78,7 milliárd forintról mintegy 1,0 milliárd forintra.

Megállapítható, hogy az önkormányzatok a gazdálkodásuk során nem a megtakarításaik felélésére törekedtek, hanem befektették azokat hosszabb távú terveik megvalósítása érdekében.

A bevételek alakulása

A helyi önkormányzatok 2016. évi és 2017. évi bevételi forrásainak megoszlása

 

 

 

 %-ban

 Megnevezés

 2016. évi teljesítés

 2017. évi eredeti előirányzat

 2017. évi teljesítés

 1. Saját folyó bevételek

 37,9

 36,2

 30,9

 Ebből: - helyi adók

 26,3

 24,5

 21,5

 2. Átengedett bevételek

 1,0

 1,0

 0,8

 - gépjárműadó

 1,0

 1,0

 0,8

 3. Felhalmozási és tőke jellegű bevételek

 11,0

 17,3

 20,3

 4. Állami hozzájárulások és támogatások

 22,9

 20,5

 18,5

 5. Egyéb működési célú bevételek Egészségbiztosítási Alaptól

 1,7

 1,6

 1,4

 6. Egyéb működési célú bevételek, visszatérítések

 9,5

 11,5

 7,5

 7. Finanszírozási műveletek nélküli bevételek (1+2+3+4+5+6)

 84,0

 88,1

 79,4

 8. Finanszírozási műveletek bevételei

 16,0

 11,9

 20,6

 Tárgyévi bevételek összesen (7+8)

 100,0

 100,0

 100,0

A bevételek főbb csoportonként a következők szerint alakultak:

A saját folyó és átengedett bevételek összege 1201,3 milliárd forintot tett ki, így az előző évi teljesítésnél 52,2 milliárd forinttal magasabbra teljesült.

Ezen belül:

Az intézményi működési bevételek 284,2 milliárd forintra teljesültek, ez a 2016. évi teljesítésnél 14,8 milliárd forinttal (5,5%-kal) magasabb. Ezen belül az intézményi bevételek, amelyek az alaptevékenység körében végzett szolgáltatások és ellátások térítési díjaiból tevődtek össze, 13,4 milliárd forinttal (7,2%-kal) növekedtek az előző évi tényadathoz képest.

A kamatbevételek - e sor magában foglalja az egyéb pénzügyi műveletek bevételeit is - 8,8 milliárd forintot tettek ki, és együttesen a 2016. évi tényadatnál 0,6 milliárd forinttal magasabb mértékben teljesültek. Ezen belül az egyéb pénzügyi műveletek bevételei 1,6 milliárd forinttal visszaestek, ugyanakkor a befektetett pénzügyi eszközök bevételei közel 2,0 milliárd forinttal, továbbá az egyéb kamatbevételek 0,2 milliárd forinttal növekedtek. Az emelkedés oka, hogy egyes önkormányzatok a központi forrásból fejlesztési célra kapott - átmenetileg szabad pénzeszközeiket - ideiglenesen állampapírokba fektették.

Az áfa-bevételek (visszatérítés) soron az önkormányzatok összesen 76,1 milliárd forintot értek el, ami 2016. évinél 0,8 milliárd forinttal magasabb összegű bevételt jelentett számukra.

Saját adóbevételek:

Helyi és települési adókból származó bevételek alakulása

 

 

 

 millió forintban

 Megnevezés

 2016. évi tény

 2017. évi előirányzat

 2017. évi tény

 Helyi adó

 774 887,9

 763 163,0

 814 254,1

 építményadó

 117 519,3

 105 000,0

 123 129,5

 telekadó

 22 112,4

 19 400,0

 24 018,4

 kommunális adó

 14 590,4

 13 200,0

 14 764,9

 iparűzési adó

 608 981,5

 616 263,0

 638 731,2

 idegenforgalmi adó

 11 684,3

 9 300,0

 13 610,1

 ebből tartózkodás után

 11 675,8

 9 300,0

 13 601,7

 Települési adó

 1 015,5

 

 1 096,2

 Összes adó

 775 903,4

 763 163,0

 815 350,3

A helyi és települési adó bevételből a költségvetés 2017-re 763 163,0 millió forintot irányzott elő. A ténylegesen befolyt bevétel 815 350,3 millió forint volt, vagyis 52 187,3 millió forinttal (6,8 %-kal) haladta meg az előirányzat összegét, a 2016. évben befolyt bevételeknél pedig 39 446,9 millió forinttal (5,1 %-kal) volt magasabb.

A helyi iparűzési adóból 2017-ben 638 731,2 millió forint bevétel származott, amely az összes helyi adó 78,4%-át teszi ki. A 2017. évi bevétel az előirányzatot (616 263,0 millió forint) 22 468,2 millió forinttal (3,6%-kal) haladta meg, a 2016. évi bevételeknél pedig 29 749,7 millió forinttal (4,9%-kal) lett magasabb. Az előirányzathoz viszonyított bevétel-növekedés azzal magyarázható, hogy az előirányzat 2016. évi bázisa jelentős mértékben felülteljesült.

Az egyéb helyi adókból (építményadó, telekadó, magánszemélyek kommunális adója, idegenforgalmi adó) összesen 175 522,9 millió forint bevétel származott, amelyek az előirányzatot 28 622,9 millió forinttal (19,5%-kal) haladták meg. A legjelentősebb felülteljesülés az idegenforgalmi adó és a telekadó esetében (a 2017. évi bevételek 46,3%-kal, illetve 23,8%-kal haladták meg az előirányzatot) következett be, melynek oka szintén a bázisévi bevételek jelentős mértékű túlteljesülése volt.

2015-től az önkormányzatok egy új adónem, a települési adó kivetésére kaptak felhatalmazást. Az ebből származó bevétel 2017-ben 1 096,2 millió forint volt, mely az előző évhez képest 7,9%-os bővülést jelent, mely azzal magyarázható, hogy 2017-ben tovább növekedett a települési adót kivető önkormányzatok száma.

Az átengedett bevételek teljesítése 30 443,1 millió forint volt, amely az előző évi bevételeket 3,9%-kal haladja meg.

Átengedett, központilag szabályozott adójellegű bevételek:

A gépjárműadóból az önkormányzatokat megillető rész 2017. évi előirányzata 29 800,0 millió forint volt, ténylegesen pedig 30 516,7 millió forint folyt be, vagyis az előirányzat 716,7 millió forinttal (2,4%-kal) felülteljesült, a bázisévi bevételt pedig 1 267,6 millió forinttal (4,3%-kal) haladta meg.

A termőföld bérbeadásából származó jövedelemadóból 35,5 millió forint bevétel keletkezett, ami az előirányzatnál 64,5 millió forinttal (64,5%-kal) alacsonyabb, a 2016. évi bevételtől pedig 12,4 millió forinttal (26%-kal) marad el.

Átengedett, központilag szabályozott bevételek

 

 

 

 millió forintban

 Megnevezés

 2016. évi tény

 2017. évi előirányzat

 2017. évi tény

 Gépjárműadó önkormányzati része (40%-a)

 29 249,1

 29 800,0

 30 516,7

 Termőföld bérbeadásából származó jövedelemadó

 47,9

 100,0

 35,5

 Összesen

 29 297,0

 29 900,0

 30 552,2

A felhalmozási és tőkejellegű bevételek 770,9 milliárd forintot tettek ki, ami 446,3 milliárd forinttal, 137,5%-kalmagasabb a 2016. évi tényadatoknál.

Ezen belül az immateriális javak, ingatlanok, egyéb tárgyi eszközök értékesítéséből származó bevételek 40,8 milliárd forinttal, 91,5%-kal nőttek az előző évhez képest az ingatlanok nagyobb arányú értékesítése következtében.

A részesedések értékesítéséből származó bevételek - melyek magába foglalják a részesedések megszűnéséhez kapcsolódó bevételeket is - 2,9 milliárd forintra teljesültek, így 1,3 milliárd forinttal (81,3%-kal) emelkedtek a 2016. évi teljesítéshez képest.

Az egyéb felhalmozási célú támogatások bevételei (államháztartáson belülről átvett pénzeszközök, valamint az EU-tól átvett pénzeszközök együttesen) 401,5 milliárd forinttal nőttek a 2016. évi bevételhez képest. Ezen belül az EU-tól származó forrásokból a 2016. évinél 345,2 milliárd forinttal több bevételre tettek szert az önkormányzatok, az államháztartáson belülről átvett pénzeszközök pedig 56,3 milliárd forinttal emelkedtek. E növekedés oka, hogy a Modern Városok Program keretében a megyei jogú városoknak juttatott támogatások jelentősen emelkedtek a 2016. évihez képest. A kapott források célhoz kötöttek, az önkormányzatok azokat főként környezetvédelmi, városfejlesztési, köznevelési és egészségügyi infrastruktúrafejlesztési célokra használhatják fel.

Az államháztartáson kívülről felhalmozási célra átvett pénzeszközök 13,9 milliárd forintra teljesültek, ami 25,2%-kos növekedést jelent az előző évhez képest. E bevétel alapvetően az előbbiekben említett EU-s fejlesztésekhez kapcsolódik.

Az állami támogatások

A központi költségvetés a helyi önkormányzatok részére az év során 700,5 milliárd forint állami támogatást folyósított, ami 25,1 milliárd forinttal, 3,7%-kal magasabb az előző évi tényadathoz viszonyítva. Az állami támogatásokon belül a legjelentősebb tételek:

- a legnagyobb csoportot a helyi önkormányzatok általános működésének és ágazati feladatainak támogatása képezte, mely cím teljesítési adata 555,8 milliárd forint volt, ami 15,6 milliárd forinttal magasabb az előző évinél;

- a helyi önkormányzatok kiegészítő támogatása cím teljesítése 66,5 milliárd forint volt, ami 22,0 milliárd forinttal maradt el az előző évi tényadattól. Az év közben létrehozott új jogcímeken 78,2 milliárd forint kifizetés történt. Az állami támogatások előirányzatainak és teljesülésének részletes alakulását a IX. Helyi önkormányzatok támogatásai fejezet indokolása mutatja be.

Az átvett működési pénzeszközök

Az államháztartáson belüli átutalások bevételek összege 306,3 milliárd forintot tett ki, ami a 2016. évi tényadatoknál 0,8 milliárd forinttal (0,3%-kal) lett magasabb, így közel azonos mértékben teljesült.

A társadalombiztosítás pénzügyi alapjaitól átvett pénzeszközök 2017-ben 54,5 milliárd forintra teljesültek, így a 2016. évi tényadathoz képest 3,7 milliárd forinttal, 7,3%-kal nőttek.

Az elkülönített állami pénzalapoktól származó pénzeszközök bevétele a 2016. évi teljesítéshez képest 22,0 milliárd forinttal lett alacsonyabb, 154,5 milliárd forintra teljesült. Ez a sor döntően a Nemzeti Foglalkoztatási Alapból származó, a közfoglalkoztatáshoz kapcsolódó pénzeszközöket tartalmazza.

A központi költségvetési szervektől, fejezetektől származó bevételekből (amelyek tartalmazzák az EU-tól átvett működési célú pénzeszközöket is) 93,1 milliárd forint került átutalásra a helyi önkormányzatok részére, ami a 2016. évi teljesítéshez képest 19,7 milliárd forinttal növekedett főként az EU-s bevételek növekedése következtében.

Az önkormányzatokhoz a központi költségvetéssel történő - főleg az előző évekkel összefüggő - pénzügyi elszámolások eredményeként 4,2 milliárd forint bevétel folyt be, 0,5 milliárd forinttal alacsonyabb, mint 2016-ban.

Az államháztartáson kívülről származó bevételek 2017. évi teljesítésének 8,2 milliárd forintos összege a 2016. évitől 0,6 milliárd forinttal maradt el.

A korábban nyújtott kölcsönök visszatérítéséből és az ideiglenesen átvett pénzeszközökből származó bevétel közel 25,9 milliárd forintra teljesült, ami a 2016. évi tényadathoz képest 10,3 milliárd forinttal nőtt. (A 2017. évi magasabb teljesülés Kecskemét megyei jogú város Modern Városok Programmal kapcsolatos kölcsönügyletéhez köthető.)

Finanszírozási bevételek alakulása

A hitelfelvételből és kötvénykibocsátásból származó bevételek 30,8 milliárd forinttal magasabban teljesültek. Ezen belül a hitelbevételek 31,9 milliárd forinttal növekedtek, míg a kötvénykibocsátás 1,1 milliárd forinttal csökkent.

A helyi önkormányzatok 2017-ben 43,0 milliárd forint hitelt hívtak le, ez 31,9 milliárd forinttal magasabb volt az előző évi ténynél. A hitelbevételek emelkedésén belül 30,0 milliárd forint növekmény a fővárosi önkormányzat 3-as metró felújításával kapcsolatos hitelfelvételéhez köthető.

A hosszú lejáratú értékpapírok értékesítéséből, kibocsátásából származó bevételek egyenlege 2017-ben 1,7 milliárd forintra teljesült a 2016. évi 2,8 milliárd forintos bevétellel szemben, ami teljes egészében az értékesítésből származó bevételeket jelentette, míg kibocsátásból származó bevételük nem keletkezett az önkormányzatoknak 2017-ben sem.

Az éven belüli lejáratú értékpapírok beváltásából, eladásából és kibocsátásából származó bevételek és kiadások eredményeként a 2016. évi 0,5 milliárd forint teljesítéssel szemben 2017-ben 0,4 milliárd forint bevétel keletkezett a belföldi értékpapírok kibocsátása okán.

A pénzmaradvány, vállalkozási maradvány igénybevétele a 2016. évit 246,0 milliárd forinttal haladta meg, így 2017-ben 659,2 milliárd forintra teljesült. Ez közel 60%-kal több maradvány-felhasználást jelentett az önkormányzatok számára az előző évhez viszonyítva.

Az egyéb finanszírozási bevételek magában foglalja a központi irányító szervi támogatást és folyósítást, a pénzeszközök betétként való elhelyezése, illetve a betétek megszüntetése, az államháztartáson belüli megelőlegezések egyenlegadatait, a váltóbevételek, valamint az adóssághoz nem kapcsolódó származékos ügyletek bevételeit. A 2017. évi teljesítési adat 75,0 milliárd forint volt, ami jelentősen, 30,0 milliárd forinttal magasabb a 2016. évi adatnál. E többletbevétel túlnyomó része - hasonlóan az előző évhez - a bankbetét-elhelyezések és megszüntetések egyenlegéből adódik, míg 0,5%-a az államháztartási megelőlegezések bevételi egyenlegét, valamint az adóssághoz nem kapcsolódó származékos ügyletek bevételeit tartalmazza.

Kiadások alakulása

A helyi önkormányzatok 2017. évi teljesített kiadása - a finanszírozási kiadásokkal együtt - 2 617,6 milliárd forint volt, ami a 2016. évben teljesített kiadásoknál 14,1%-kal (323,7 milliárd forinttal) magasabb.

A helyi önkormányzatok tárgyévi kiadási előirányzatainak és teljesítésének megoszlása a 2016. és 2017. években

 

 

 

 %-ban

 Megnevezés

 2016. évi teljesítés

 2017. évi eredeti előirányzat

 2017. évi teljesítés

 1. Működési kiadások

 67,4

 57,9

 63,0

 Ebből: - személyi juttatások

 29,4

 25,2

 27,3

 - tb-járulék, egészségbiztosítási és munkaerőpiaci járulékok

 7,4

 6,1

 5,9

 - dologi kiadások

 30,6

 26,6

 29,8

 2. Felhalmozási és tőkejellegű kiadások

 15,7

 27,7

 21,5

 ebből: - tárgyi eszközök, föld és immateriális javak felhalmozása

 7,2

 16,8

 9,9

 - részvények, részesedések vásárlása

 0,3

 0,4

 0,8

 - támogatásértékű felhalmozási célú kiadások összesen

 0,4

 0,2

 0,7

 - államháztartáson kívül felhalmozási kiadások

 1,9

 2,4

 2,7

 - nagy értékű tárgyi eszközök felújítása áfával

 4,8

 5,4

 6,1

 - beruházások áfája

 1,1

 2,5

 1,3

 3. Támogatások és egyéb folyó átutalások összesen

 12,0

 10,2

 10,5

 4. Folyó, felhalmozási és tőkejellegű kiadások, támogatások, elvonások és egyéb folyó átutalások összesen (1+2+3)

 95,1

 95,8

 95,0

 5. Kölcsönnyújtás, kölcsöntörlesztés

 0,6

 0,5

 0,4

 6. Finanszírozási műveletek nélküli kiadások (4+5)

 95,7

 96,3

 95,4

 7. Finanszírozási műveletek kiadásai

 4,3

 3,7

 4,6

 Tárgyévi kiadások összesen (6+7)

 100,0

 100,0

 100,0

A működési kiadások teljesítése a tavalyinál 6,7%-kal magasabban (az előző évhez képest 103,3 millió forint a növekedés) alakult. Ennek oka az egyes ágazati béremelések biztosította bérnövekedések (melyek nagy részét az állam átvállalta). E kiadási elemek közül személyi juttatások növekedése szerényebb volt (5,7%), míg a központi járulékcsökkentés eredményeként a járulékok kiadásainak 9,2%-os mértékű csökkenése figyelhető meg, amely a kiadásokon belüli aránycsökkenésben (1,5 százalékpontos) is megmutatkozott. A dologi kiadások a tavalyi évhez képest 8,1%-al növekedtek, ez 55,6 milliárd forinttal magasabb teljesülést jelent, mely növekedés közel felét az egyéb működési kiadások növekedése tette ki.

A felhalmozási és tőkejellegű kiadások 2016. év folyamán tapasztalt visszaesését követően 2017. évben ismét jelentős növekedése látszik (204,3 milliárd forint, 57,3%-os növekedés) ugyan, de e kiadás aránya (21,5%) még mindig elmarad a visszaesést megelőző 2015-ös 33,8 %-os aránytól.

A kiadáselemek változásának mértékét tekintve a tárgyi eszközök beszerzése, létesítése (93,8 milliárd forintos, 56,9%-os növekedés) és az ehhez kapcsolódó beruházási áfa (9,0 milliárd forintos, 37,4%-os növekedés) tették ki a kiadásemelkedés felét, míg a másik felét a felújítások 49,1 milliárd forintos (44,6%-os) növekedése, továbbá a részesedések beszerzése, egyéb felhalmozási célú támogatások államháztartáson kívülre és belülre kiadáselemek összességében 52,4 milliárdos növekedése adja.

A támogatások, és egyéb folyó átutalások kiadási összege ismét csökkenést mutat az előző 2016. évhez képest 4,5 milliárd forinttal (1,6%-kal), amely csökkenés következtében e kiadáselemnek az összkiadásokon belüli 10,5 százalékpontos aránya ismét a tavalyit megelőző 2015. évi arányhoz (10,1 %) közelít.

A finanszírozási kiadásoknál megállapítható, hogy a 2016. évhez képest 2,0 milliárd forinttal (harmadával) esett a hitel-visszafizetés, ugyanakkor a 2016-os évben megfigyelt változás pozitív irányát megtartva a hosszú lejáratú befektetési értékpapírok vásárlásánál több mint 8-szoros emelkedést könyvelhetünk el 2017. évre. Éven belüli lejáratú értékpapírok eladási/vásárlása egyenlege 2017. év végére csaknem nullszaldós lett (77,7 milliárd forint csökkenést követően 1,0 milliárd forint lett az egyenleg). Az egyéb finanszírozási kiadások magában foglalja a központi irányító szervi támogatást és folyósítást, a pénzeszközök betétként való elhelyezése, illetve a betétek megszüntetése, az államháztartáson belüli megelőlegezések egyenlegadatait, a váltókiadásokat, valamint az adóssághoz nem kapcsolódó származékos ügyletek kiadásait. Az e célokra fordított bevételek és kiadások egyenlege mindössze 0,1 milliárd forint lett 2017. év végére.

Létszám és személyi juttatások

2017-ben az önkormányzati közszférában - a központosított illetmény-számfejtési rendszer adatai alapján - közfoglalkoztatottak nélkül összesen átlagosan 173 043 fő dolgozott. Az alkalmazásban állók átlagos száma 7 893 fővel kevesebb a 2016. évi átlagos létszámnál. A helyi önkormányzatok és intézményeik átlagosan 31 199 fő köztisztviselőt, 125 699 fő közalkalmazottat (8 220 fővel kevesebb dolgozó, mint az előző évben), valamint 16 145 fő egyéb jogviszonyba tartozó dolgozót foglalkoztattak (közfoglalkoztatottak nélkül).

Szintén a központosított illetmény-számfejtési rendszer adatai alapján a 2017. évben kifizetett kereset összege - közfoglalkoztatás nélkül - összesen 536,0 milliárd forint volt,12,5%-kal magasabb az előző évinél. Ami a keresetekre vonatkozó szabályozást illeti:

2017-ben az illetmények alakulását meghatározták a már korábban bevezetett ágazati bérintézkedések, a pedagógus-előmeneteli rendszer továbbvitele, a szociális ágazati kiegészítő pótlék. Ezek mellett ugyanakkor változatlan maradt a hatályos közalkalmazotti illetménytábla és az illetménypótlék számítási alapja (20 000 forint), valamint a köztisztviselői illetményalap (38 650 forint) is.

Új elemként jelent meg

- a középfokú végzettséggel rendelkező kisgyermeknevelők bölcsődei pótléka,

- a kiegészítő támogatás a bölcsődében, mini bölcsődében foglalkoztatott, felsőfokú végzettségű kisgyermeknevelők és szakemberek béréhez, valamint

- a kulturális ágazatban foglalkoztatott közalkalmazottakat érintő kulturális illetménypótlék

bevezetése.

A kötelező legkisebb munkabér (minimálbér) és a garantált bérminimum megállapításáról a 430/2016. (XII. 15.) Korm. rendelet rendelkezett. E szerint 2017. január 1-jétől a kötelező legkisebb munkabér (minimálbér) összege havi 127 500 forintra, a legalább középfokú iskolai végzettséget, illetve középfokú szakképesítést igénylő munkakörben foglalkoztatott munkavállalók garantált bérminimuma havi 161 000 forintra emelkedett.

A Kormány a 2011-2016. évekhez hasonlóan 2017-ben is döntött az adó- és járulékváltozások hátrányos hatásainak ellentételezése érdekében a kompenzáció kifizetéséről a közszférában és az egyházak közcélú tevékenységet folytató intézményeinél dolgozók részére. A kompenzáció családi adókedvezményhez kötött mértékét, az érintettek körét, kifizetésének módját kormányrendelet rögzítette. E rendelet meghatározta a kompenzáció kifizetéséhez szükséges támogatás biztosításának feltételeit, továbbá tartalmazta a foglalkoztatott családi adókedvezményre vonatkozó nyilatkozatának részletes szabályait is.

Az intézmények költségvetését a kompenzáció nem terhelte, mivel a kifizetéshez szükséges forrást a központi költségvetés elkülönítetten biztosította a IX. Helyi önkormányzatok támogatásai fejezetben.

Pénzgazdálkodás, adósságállomány, értékpapír-műveletek

A helyi önkormányzatok hó végi betétállománya - a Magyar Nemzeti Bank havi jelentései alapján - a 2017. évben 511,7 milliárd forint és 998,8 milliárd forint között mozgott. Február hónapban állt a legalacsonyabb 511,7 milliárd forint értéken, míg márciusban 718,7 milliárd forinttal, majd a III. és IV. negyedévekben, 895,8 és 998,8 milliárd forint közötti állománnyal rendelkeztek.

E hónapok magasabb pénzállománya főként a helyiadó-számlákra és kisebb részben a gépjárműadó-számlára - márciusi, illetve szeptemberi (előleg)fizetési határidő miatt - befolyt nagyobb pénzösszegnek volt köszönhető. A IV. negyedév magasabb betétállománya vélhetően kisebb mértékben a helyiadó-feltöltések összegéből, nagyobb mértékben pedig a fejlesztési célokra kapott, átmenetileg szabad pénzeszközökből származik.

Az önkormányzatok pénzkészlet állománya 2017. év végén 1 164,2 milliárd forint volt, döntően kötelezettségvállalással terhelt. Több önkormányzatnál - elsősorban a jobb pénzügyi helyzetben lévő városoknál, ahol 2017-ben nagyobb összegű többletbevétel realizálódott - a pénzmaradványok vélhetően tartalékolási szándékkal képződtek, annak érdekében, hogy a következő évek fejlesztéseit finanszírozzák.

A helyi önkormányzatok adósságállományának tekintetében az alábbiak állapíthatók meg.

Az önkormányzati alrendszer 2017. december 31-én 78,8 milliárd forint adóssággal rendelkezett, ami 36,3 milliárd forinttal (85,3%-kal) magasabb a 2016. év végi adósságállománynál (42,5 milliárd forint). A növekedés a hitel- és kölcsönállomány megduplázódásának (204,6%) köszönhető, a kötvényállomány (63,4%) és az egyéb kötelezettségállomány jelentős (22,4%) csökkenése mellett.

A hitel- és kölcsönállomány a 2016. évi 37,3 milliárd forintról 76,2 milliárd forintra ugrott, ami a teljes adósságállomány 96,8%-át teszi ki. Ennek döntő részét a Fővárosi Önkormányzat 35,0 milliárd forint értékű adóssága jelenti, melyet a megyei jogú városok (16,8 milliárd forint) és az egyéb városok (15,2 milliárd forint) hitel- és kölcsönállománya követ.

A legjelentősebb mértékű adósságállomány-emelkedést a Fővárosi Önkormányzat produkálta (700,0%), hiszen megkezdődött a korábbi években megkötött nagy összegű európai uniós hitelek lehívása. Ezen kívül a fővárosi kerületek adósságállománya 70,0%-kal, a megyei jogú városoké 37,7%-kal, a nemzetiségi önkormányzatoké 18,3%-kal emelkedett a 2016. évhez képest. A megyei önkormányzatok adósságállománya nem változott, az egyéb városoké és a községeké pedig szinte stagnált, hiszen esetükben a tárgyévet megelőző évi érték 108,5%-a, illetve 93,1%-a. Nagyobb csökkenés a nagyközségek és az önkormányzati társulások esetében tapasztalható, esetükben az adósság a 2016. évi állománynak a 86,2%-ára és 42,2%-ára esett vissza.

Az önkormányzati adósság tartósan alacsony szintje - eltekintve a Fővárosi Önkormányzat 2017. évi 30 millió forint hitellehívásától - alapvetően a 2011-2014. évek között lezajlott adósságkonszolidációnak köszönhető, aminek során az állam csaknem 1 370 milliárd forint adósságot vállalt át az önkormányzatoktól, illetve törlesztett elő. Ezen kívül az önkormányzati adósságkeletkeztetés előzetes kormányzati engedélyhez való kötése is elősegíti az önkormányzati alrendszer adósságának kordában tartását.

A helyi önkormányzatok adósságállományának alakulása 2016-ban

 millió forintban

 Megnevezés

 Főváros

 Fővárosi kerületek

 Megyei jogú városok

 Egyéb városok

 Nagy- község

 Község

 Megyei önkor- mánv- zatok

 Önk. Társulás

 Nemzeti- ségi önkor- mány- zatok

 Térségi fejlesztési tanács

 Ország összesen

 K ötvényáüomány

 0,0

 1 511,1

 0,0

 0,2

 0,0

 0,0

 0,0

 2 241,7

 0,0

 0,0

 3 753,0

 Hitel-kölcsönállomány

 5 000,0

 2 487,3

 11 764,3

 13 879,4

 472,7

 1 791,8

 0,0

 1 860,2

 2,0

 0,0

 37 257,7

 Egyéb kötelezettségállomány

 0,0

 0,0

 990,2

 437,2

 26,5

 53,2

 9,1

 0,0

 4,0

 0,0

 1 520,2

 2016. évi adósság összesen

 5 000,0

 3 998,4

 12 754,5

 14 316,8

 499,2

 1 845,0

 9,1

 4 101,9

 6,0

 0,0

 42 530,9

A helyi önkormányzatok adósságállományának alakulása 2017-ben

 millió forintban

 Megnevezés

 Főváros

 Fővárosi kerületek

 Megyei jogú városok

 Egyéb városok

 Nagy- község

 Község

 Megyei önkor- mány- zatok

 Önk. Társulás

 Nemzeti- ségi önkor- mány- zatok

 Térségi fejlesztési tanács

 Ország összesen

 K ötvényállomány

 0,0

 1 322,2

 0,0

 0,2

 0,0

 50,0

 0,0

 0,0

 0,0

 0,0

 1 372,4

 Hitel-kölcsönállomány

 35 000,0

 5 475,0

 16 770,7

 15 218,3

 422,7

 1 621,6

 0,0

 1 731,3

 2,0

 0,0

 76 241,6

 Egyéb kötelezettségállomány

 0,0

 0,0

 794,1

 318,6

 7,5

 45,3

 9,1

 0,0

 5,1

 0,0

 1 179,7

 2017. évi adósság összesen

 35 000,0

 6 797,2

 17 564,8

 15 537,1

 430,2

 1 716,9

 9,1

 1 731,3

 7,1

 0,0

 78 793,7

A helyi önkormányzatok adósságállományának változása (2017/2016)

 %-ban

 Megnevezés

 Főváros

 Fővárosi kerületek

 Megyei jogú városok

 Egyéb városok

 Nagy- község

 Község

 Megyei önkor- mány- zatok

 Önk. Társulás

 Nemzeti- ségi önkor- mány- zatok

 Térségi fejlesztési tanács

 Ország összesen

 Kötvényállomány

 0,0

 87,5

 0,0

 100,0

 0,0

 0,0

 0,0

 0,0

 0,0

 0,0

 36,6

 Hitel-kölcsönállomány

 700,0

 220,1

 142,6

 109,6

 89,4

 90,5

 0,0

 93,1

 100,0

 0,0

 204,6

 Egyéb kötelezettségállomány

 0,0

 0,0

 80,2

 72,9

 28,3

 85,2

 100,0

 0,0

 127,5

 0,0

 77,6

 2017. évi adósság/ 2016. évi adósság

 700,0

 170,0

 137,7

 108,5

 86,2

 93,1

 100,0

 42,2

 118,3

 0,0

 185,3

A vagyon alakulása

Az önkormányzatok 2017. évi vagyoni eszközei az alábbiak szerint alakultak:

A helyi önkormányzatok eszközértéke a 2017. évben 447,2 milliárd forinttal (3,4%-kal) növekedett, ezzel az év végén az eszközök állománya 13 509,8 milliárd forintot tett ki. Ezen belül a nemzeti vagyonba tartozó befektetett eszközök aránya 87,2%, a nemzeti vagyonba tartozó forgóeszközök aránya 1,1%, a pénzeszközök aránya 8,7%, a követelések aránya 2,7%, az egyéb sajátos eszközoldali elszámolások aránya 0,1%, az aktív időbeli elhatárolások aránya pedig szintén 0,1%.

A nemzeti vagyonba befektetett eszközökön belül

- az immateriális javak, a tárgyi eszközök és a koncesszióba, vagyonkezelésbe adott eszközök 2017. december 31-ei nettó értéke 11 129,0 milliárd forintot tett ki (a nemzeti vagyonba tartozó befektetett eszközök 94,4%-a),

- a tárgyi eszközök tárgyévi nettó értékének csökkenése 222,0 milliárd forint (2,1%) volt. A beruházások, felújítások állománya a 2016. évi 428,9 milliárd forintról 357,7 milliárd forintra csökkent.

- a befektetett pénzügyi eszközök (tartós részesedések, tartós hitelviszonyt megtestesítő értékpapírok, befektetett pénzügyi eszközök értékhelyesbítése) 125,9 milliárd forinttal (23,7%-kal) növekedtek. A 658,1 milliárd forint pénzügyi befektetésből 656,6 milliárd forintot, vagyis döntő részt tettek ki a tartós részesedések, értékpapírok együttesen.

Az év végi, nemzeti vagyonba tartozó forgóeszköz-állomány 154,8 milliárd forint volt, ami 5,9 milliárd forinttal magasabb a 2016. évi nemzeti vagyonba tartozó forgóeszköz-állománynál.

- A készletek december 31-ei állománya 6,7 milliárd forintot tett ki, ami lényegében megegyezik a 2016. évi készletállomány értékével.

- Az értékpapírok állománya 142,7 milliárd forintról 148,1 milliárd forintra emelkedett. Ezen belül a nem tartós részesedések 6,4 millió forinttal, míg a forgatási célú értékpapírok állománya 5,4 milliárd forinttal emelkedtek. A növekedést az érintett önkormányzatok még fel nem használt 2016. év végi európai uniós támogatási előlegei, valamint a megyei jogú városok Modern Városok Programhoz köthető bevételei magyarázzák, amelyeket az önkormányzatok átmeneti jelleggel a bevételük növelése érdekében befektettek.

- A pénzeszközök állománya 760,5 milliárd forintról 1178,2 milliárd forintra változott. Ez 54,9%-os növekedést jelent. A növekedés oka, hogy egyes jobb pénzügyi helyzetben lévő városoknál 2017-ben nagyobb összegű többletbevétel realizálódott.

A követelések állománya a 2016. évi adathoz képest 47,9%-kal növekedett (243,8 milliárd forintról 360,5 milliárd forintra).

Az aktív időbeli elhatárolódások egyenlege december 31-én 15,5 milliárd forint volt.

Az önkormányzati vagyonmérleg eszközoldalának alakulása

 

 

 millió forint

 Megnevezés

 2016. december 31.

 2017. december 31.

 Vagyoni értékű jogok

 9 171,8

 8 373,9

 Szellemi termékek

 9 660,6

 9 866,9

 Immateriális javak értékhelyesbítése

 45,4

 2,5

 Immateriális javak

 18 877,8

 18 243,3

 Ingatlanok és a kapcsolódó vagyoni értékű jogok

 10 065 094,9

 9 930 167,1

 Gépek, berendezések, felszerelések, járművek

 279 719,0

 262 248,3

 Tenyészállatok

 389,3

 375,5

 Beruházások, felújítások

 428 908,4

 357 733,2

 Tárgyi eszközök értékhelyesbítése

 37 372,0

 38 996,1

 Tárgyi eszközök

 10 811 483,7

 10 589 520,2

 Tartós részesedések

 520 590,7

 537 265,9

 Tartós hitelviszonyt megtestesítő értékpapírok

 9 990,4

 119 289,3

 Befektetett pénzügyi eszközök értékhelyesbítése

 1 624,4

 1 550,7

 Befektetett pénzügyi eszközök

 532 205,5

 658 105,9

 Koncesszióba, vagyonkezelésbe adott eszközök

 527 244,3

 520 599,0

 Koncesszióba, vagyonkezelésbe adott eszközök értékhelyesbítése

 876,3

 669,0

 Koncesszióba, vagyonkezelésbe adott eszközök

 528 120,7

 521 267,9

 NEMZETI VAGYONBA TARTOZÓ BEFEKTETETT ESZKÖZÖK

 11 890 687,7

 11 787 137,2

 Készletek

 6 256,8

 6 697,3

 Értékpapírok

 142 652,9

 148 095,1

 Nemzeti vagyonba tartozó forgóeszközök

 148 909,7

 154 792,4

 Pénzeszközök

 760 541,3

 1 178 199,6

 Követelések

 243 833,7

 360 538,5

 Egyéb sajátos elszámolások

 6 554,6

 13 627,4

 Aktív időbeli elhatárolások

 12 021,1

 15 476,0

 ESZKÖZÖK ÖSSZESEN

 13 062 548,0

 13 509 771,1

Az önkormányzatok 2017. évi vagyoni forrásai az alábbiak szerint alakultak:

A 11 698,7 milliárd forint saját tőke 106,7 milliárd forint csökkenés eredménye, ezzel 99,2%-ban fedezetet nyújtott a nemzeti vagyonba tartozó befektetett eszközökre.

A kötelezettségek - az alábbiak szerint - 219,5 milliárd forintról 292,3 milliárd forintra növekedtek (33,2%-kal).

A költségvetési évben esedékes kötelezettségek 43,7 milliárd forintról 52,9 milliárd forintra növekedtek, ami 21,0%-os növekedést jelentett.

A költségvetési évet követően esedékes kötelezettségek 110,2 milliárd forintról 164,6 milliárd forintra emelkedtek, ez 49,3%-os növekedést tett ki.

A kötelezettség jellegű sajátos elszámolások 65,6 milliárd forintról 74,8 milliárd forintra növekedtek, ami 14,1%-os emelkedést jelentett.

Passzív időbeli elhatárolások 1037,6 milliárd forintról, 1518,8 milliárd forintra növekedtek.

A fentiek alapján elmondható, hogy az önkormányzatok vagyoni forrásai a 2017. évben 447,2 milliárd forinttal (3,4%-kal), 13 509,8 milliárd forintra emelkedtek.

Az önkormányzati vagyonmérleg forrásoldalának alakulása

 

 

 millió forint

 Megnevezés

 2016. december 31.

 2017. december 31.

 SAJÁT TŐKE

 11 805 408,1

 11 698 687,6

 Költségvetési évben esedékes kötelezettségek

 43 714,8

 52 903,7

 Költségvetési évet követően esedékes kötelezettségek

 110 231,9

 164 590,2

 Kötelezettség jellegű sajátos elszámolások

 65 567,1

 74 837,9

 KÖTELEZETTSÉGEK

 219 513,9

 292 331,8

 Passzív időbeli elhatárolások

 1 037 626,0

 1 518 751,8

 FORRÁSOK ÖSSZESEN

 13 062 548,0

 13 509 771,1

A kiadások funkcionális alakulása

A helyi önkormányzatok közfeladatainak ellátását az államháztartás funkcionális rendszerében a következő táblázat mutatja be:

Az önkormányzatok kiadásainak funkcionális alakulása

 

 Kiadás

 Megnevezés

 2017. évi teljesítés

 Megoszlás

 

 (millió forintban)

 (%-ban)

 A.) Állami működési funkciók

 547 281,6

 21,9

 B.) Jóléti funkciók

 1 298 028,4

 52,0

 Oktatás

 254 900,2

 10,2

 Egészségügy

 79 866,8

 3,2

 Társadalombiztosítási, szociális és jóléti szolgáltatás

 406 758,0

 16,3

 Lakásügyek, települési és kommunális szolgáltatás

 306 176,5

 12,3

 Szabadidős, kulturális és vallási tevékenység és szolgáltatás

 250 326,9

 10,0

 C.) Gazdasági és egyéb funkciók

 591 761,1

 23,8

 D.) Államadósság-kezelés

 0,0

 0,0

 E.) Funkciókba nem sorolható tételek

 57 123,2

 2,3

 ÖSSZESEN: 

 2 494 194,3

 100,0

A helyi önkormányzatok kiadásainak döntő részét, 52,0%-át a jóléti funkciók fedik le. Az önkormányzati szféra működésében szintén kulcsfontosságú, az állami működési funkción belül az igazgatási, védelmi, rendészeti közszolgáltatások stb. 21,9%, a gazdasági és egyéb funkciókban ellátott feladatok pedig 23,8% részarányt képviselnek.

Az önkormányzati alrendszerben a köznevelés területén érdemi változást hozott egyrészt az oktatás szabályozására vonatkozó és egyes kapcsolódó törvények módosításáról szóló 2016. évi LXXX. törvény, amely alapján 2017. január 1-jétől megszűnt az állami köznevelési intézményi kör működtetésének önkormányzati kötelezettsége, másrészt a szociális hozzájárulási adó 5 százalékpontos csökkenése. A 2016/2017-es nevelési év adatai alapján az óvodai ellátásban részesülők 88%-a önkormányzati óvodában állt jogviszonyban. A pedagógusok és a nevelőmunkát segítők 87-88%-át (több mint 46 000 főt) szintén önkormányzati óvodában foglalkoztatják. A gyermekétkeztetés biztosítása - mint kötelező önkormányzati feladat - 2017. évi kiadásainak és állami támogatásainak alakulása a szociális ágazat keretében, a jóléti tevékenységek között kerül bemutatásra.

A 2017. évben a finanszírozási műveletek nélküli összes kiadásokon belül az önkormányzatok 254,9 milliárd forintot fordítottak oktatási feladatokra, az előző évhez képest 9,3%-kal, 26 milliárd forinttal kevesebb összeget. Ennek magyarázata az állami fenntartású intézmények tekintetében 2017. január 1-jével megszűnt önkormányzati köznevelési működtetési feladat.

A bérkiadásokra (munkaadói járulékok nélkül) 162,5 milliárd forintot - az előző évinél 6.2 milliárd forinttal nagyobb összeget - fordítottak az önkormányzatok a jogszabályban előírt béremelések eredményeként. Ez a működési kiadások 64%-ának felel meg. A költségvetési kiadáson belül a járulékokkal növelt bérteher és dologi kiadás 79-12% arányban oszlott meg.

A felhalmozási célokra 22,2 milliárd forintot fordítottak az önkormányzatok, amely 2.9 milliárd forinttal magasabb az előző évi teljesítésnél.

Az önkormányzati alrendszerben a finanszírozási műveletek nélküli összes kiadásokon belül 234.2 milliárd forint összeget fordítottak az óvodai feladatok ellátására,20,9 milliárd forinttal többet, mint 2016-ban. A járulékok nélküli bérkiadásokra 154,4 milliárd forintot - az előző évnél 15,3 milliárd forinttal nagyobb összeget - költöttek az önkormányzatok. A költségvetési kiadáson belül a járulékokkal növelt bérteher és dologi kiadás 82-10% arányban oszlott meg. A felhalmozási célokra 16,7 milliárd forint összeget fordítottak.

A feladatalapú, köznevelési célú költségvetési támogatások települési önkormányzati óvodai nevelés esetében 230,6 milliárd forintot kitevő 2017. évi előirányzata a kapcsolódó működési célú költségvetési kiadásokra átlagosan 76%-ban nyújtottak fedezetet. A feladatalapú finanszírozási rendszer bevezetése előtt ez az arány még 50% körül alakult. Az arányok változása ez esetben is egyértelműen alátámasztja az új támogatási szisztéma létjogosultságát.

A szociális és gyermekjóléti, gyermekvédelmi szolgáltatások, intézmények, valamint a gyermekétkeztetés területén az érdemi változások az állam és az önkormányzatok közötti munkamegosztás újragondolásával 2013-tól megtörténtek azzal, hogy 2015-ben a segélyezési feladatokat illetően is az állam vált főszereplővé. 2015. március 1-jétől a települések kizárólag saját hatáskörben hozott döntésük alapján támogathatják az arra rászoruló lakosaikat, települési támogatás formájában.

Az állam a 2016. évhez hasonlóan tavaly is hozzájárult a települési önkormányzatok egyes szociális jellegű feladataihoz. A települési önkormányzatok szociális feladatainak egyéb támogatása jogcím - figyelembe véve a települések jövedelemtermelő képességét - egyértelműen meghatározza a támogatás számításának módját és annak mértékét. Ennek megfelelően e jogcím az eredetileg biztosított 35,0 milliárd forint összegben teljesült, amely támogatás továbbra is felhasználható valamennyi szociális jellegű feladat ellátásához, így többek között a települési támogatás vagy a szociális- és gyermekjóléti alapszolgáltatások kiegészítő finanszírozásához.

Az önkormányzati intézményrendszer átalakítása alapvetően a 2013. évben lezajlott. 2017-ban érdemi változtatásokra e tekintetben nem került sor, a feladatok ellátása a 2016. évi állapothoz hasonlóan történt. A szociális és gyermekvédelmi, gyermekjóléti intézményrendszer fenntartásával és működtetésével kapcsolatos önkormányzati feladatellátás az alábbiak szerint alakult az önkormányzati beszámolók alapján.

A szolgáltatások és intézmények 2017. évi működési célú kiadása összesen 200,0 milliárd forint volt, amely közel 21 milliárd forinttal magasabb, mint a 2016. évi összeg. Az eltérés alapvetően a kiadásokon belül a személyi kiadások és munkáltatói járulékok sorain mutatkozik, amely tételek összesen 141,3 milliárd forintot tettek ki, és a működési kiadások csaknem 71%-át lefedik. A bővülés főként az általános - valamennyi szektort és ágazatot érintő - minimálbér és garantált bérminimum 2017. évi emeléséből adódik, továbbá hozzájárult a változáshoz az is, hogy 2017-től a középfokú végzettséggel rendelkező kisgyermeknevelők havi illetménye is növekedett, a bölcsődei kiegészítő pótlék bevezetésével. Megállapítható, hogy a bérek növekedése miatt az önkormányzati fenntartók személyi juttatásokkal összefüggő kifizetései 19,1 milliárd forinttal növekedtek 2017-ben. Ezen túlmenően a szociális és gyermekvédelmi intézmények dologi kiadásai 3,6%-kal nőttek, összesen mintegy 54,7 milliárd forint kiadást eredményezve.

Ugyanakkor a települések szemmel láthatóan nagyobb gondot fordítanak az utóbbi években a felújításokra és beruházásokra, amely főként a fejlesztési források körének és mértékének folyamatos bővülésével magyarázható. A felhalmozási kiadások összege 2017-ben mindösszesen 10,2 milliárd forint volt, ami több mint másfélszeres növekedést jelent 2016-hoz viszonyítva. Ezen belül a klasszikus beruházásokra 6,6 milliárd forintot, a felújításokra 3,6 milliárd forintot költöttek a fenntartók.

A tárgyévi költségvetési bevételek illetően is megfigyelhető, hogy e tételek is nagymértékű - összesen 7,4 milliárd forint összegű - növekedést mutatnak, így összesen 59,6 milliárd forintra teljesültek a 2017. évben.

A kiadásokon és bevételeken belül - az állami támogatásokkal való összevethetőség érdekében - külön kell értékelni azon szolgáltatások és intézmények adatait, amelyek támogatása a központi költségvetés IX. Helyi önkormányzatok támogatásai fejezetéből történik (tehát a kötelező önkormányzati feladatok adatait). Ezek összes működési kiadása 197 milliárd forint, felhalmozási kiadása pedig 10,1 milliárd forint volt, amelyből a beruházások 6,5 milliárd forintot jelentettek. Az e feladatokhoz kapcsolódó tárgyévi költségvetési bevételeik összesen 58,1 milliárd forintra teljesültek. E szolgáltatások és intézmények költségvetési támogatása 2017-ben 95,9 milliárd forint volt. Az intézmények fenntartásához - a költségvetési támogatásokon és az intézményi bevételeken túl - az önkormányzatoknál a 2016. évi hozzájárulással közel azonos - mintegy 22 %-os - mértékben vált szükségessé saját forrás biztosítása. (Ezen „önerőnek” egy részét volt mód elszámolni A települési önkormányzatok szociális feladatainak egyéb támogatása jogcímen.) Ez egyúttal azt is jelenti, hogy a bérintézkedésekből adódó kiadásnövekedést az állam megfelelően kompenzálta.

A gyermekétkeztetés finanszírozása 2014-ben átalakult, feladatalapú támogatási rendszer került bevezetésre, amelynek előirányzata évről évre emelkedett. 2016-ban további szakmai szabályozási változás történt, amelynek eredményeképpen az önkormányzatok feladatai kibővültek a szünidei étkeztetés kötelező ellátásával. Ahhoz, hogy a fenntartók valamennyi - tavaszi, nyári, őszi és téli - tanítási szünetben biztosítani tudják a rászoruló gyermekek részére az egyszeri főétkezést, az állami források is biztosítottak voltak. A központi költségvetés a gyermekétkeztetés támogatására - ideértve az intézményi étkeztetésen túlmenően a szünidei étkeztetést is - 2017-ben mindösszesen 70,6 milliárd forint támogatást nyújtott. Az intézményi működési bevételekből további 34,8 milliárd forint bevétel származott. Így az összesen 133,8 milliárd forint működési kiadás közel 79%-át az intézményi saját bevételek és az állami támogatások fedezték.

Az egészségügyi tevékenységhez kapcsolódó egészségügyi kiadások összege a 2017. évben 79,9 milliárd forintra teljesült, amely a 2016. évhez képest csaknem 10,7%-os növekményt jelent. A kiadások emelkedését az ágazatot érintő, valamint az általános bérintézkedések 2017. évi hatása eredményezi, továbbá megfigyelhető a fejlesztésekre fordított kiadások nagyarányú növekedése is.

Az egészségügyben a feladatmegosztás terén a rendszerszintű változások már 2012-ben végbementek. A városi önkormányzatoknak a járóbeteg-szakellátó intézmények tekintetében intézményműködtetési kötelezettségük áll fenn, valamint továbbra is kötelező feladatként jelentkezik az egészségügyi alapellátás keretében a háziorvosi, házi gyermekorvosi, fogorvosi ellátás és a központi ügyeleti ellátás biztosítása.

A kiadási jogcímeken belül a főbb tételeket tekintve a személyi juttatások és járulékai 40.7 milliárd forintot, a dologi kiadások 28,4 milliárd forintot tettek ki, a tőkejellegű (felhalmozásra, beruházásokra, felújításra fordított) kiadások pedig 8,2 milliárd forintra teljesültek.

Az ágazat az Egészségbiztosítási Alap beszámolójában kerül részletezésre.

A közművelődési és kulturális feladatokra - azon belül a kulturális javak védelmére, a muzeális intézményekre, a közművelődési és a nyilvános könyvtári ellátásra - szolgáló támogatás 2017-ben is önállóan és kötött felhasználásúan jelent meg a helyi önkormányzatok általános működésének és ágazati feladatainak támogatásai keretei között.

Kulturális célokra a 2017. évben összességében 137,5 milliárd forintot fordítottak az önkormányzatok, 18,1%-kal többet, mint az előző évben. A főbb tételeket tekintve a teljes ágazati kiadás 33,4%-át - 46,0 milliárd forintot - a személyi juttatások és járulékai tették ki. Dologi kiadásokra 45,6 milliárd forintot költöttek a települések, közel ugyanannyit, mint személyi juttatásra. Kismértékben emelkedett az államháztartáson kívüli kulturális szervezetek számára - nonprofit vagy civil szerveződéseknek - nyújtott működési jellegű támogatás, amely 24,8 milliárd forintot tett ki, szemben a tavalyi 24,2 milliárd forinttal. A teljes ágazat kiadásán belül a felhalmozási kiadások - melyek tartalmazzák a beruházásokat, felújításokat, nagy értékű eszközbeszerzéseket - aránya 15,2%-ot képviselt, összegében 20.8 milliárd forintot tett ki (ami csaknem duplája az előző évi 11,1 milliárd forintnak). A 2016. évi adatokhoz képest a kulturális kiadások növekedését a kulturális célú beruházások emelkedése, a bérintézkedések hatása és a 2016-ban bevezetett szigorú könyvelési szabályok betartása, a megfelelő kormányzati funkciók helyes használata együttesen okozta.

A helyi önkormányzatok működésének általános támogatása

A helyi önkormányzatok központi finanszírozása a 2017. évben is az önkormányzati feladatellátáshoz igazodó, 2013-tól kialakított feladatalapú támogatási rendszerben történt. Azóta a cél a struktúra megszilárdítása volt. A 2017. év fő feladata továbbra is a helyi önkormányzatok számára a működési hiány nélküli gazdálkodás fiskális feltételeinek erősítése, a kistelepülések további felzárkózásának, az esélyegyenlőség megteremtésének elősegítése volt. Utóbbit segítette elő a beszámítási-kiegészítési rendszer továbbfejlesztése is. Annak érdekében, hogy a gazdasági folyamatok és jogszabály-változásokból adódó módosulások, illetve ellátotti létszám-mozgások kezelése is megtörténhessen lehetővé vált - a tényszámokhoz igazodó - kiegészítő források biztosítása a települések számára.

A beszámítás és kiegészítés rendszerében 2017-ben új elemként szerepelt, hogy amennyiben az előirányzat törvény szerinti összege lehetővé teszi, úgy a költségvetési törvény felhatalmazása alapján a nemzetgazdasági miniszter és a belügyminiszter az előirányzat túllépése nélkül módosíthatta a beszámítás mértékét és a települési önkormányzatok egy lakosra jutó adóerő-képessége alapján kialakított kategóriák határait.

A beszámítás mellett az alacsony gazdasági potenciállal rendelkező települések továbbra is számíthattak a 2015-től bevezetett pozitív „kiegyenlítésre”. Az alacsony helyi adóbevétellel rendelkező települések (10 000 forint/fő alatt) a beszámításban érintett támogatások összegére vetített, meghatározott százalékú kiegészítő támogatásban részesültek az alapfeladataik ellátása érdekében.

2017. évtől a helyi önkormányzatok kiegészítő támogatása egyrészt működési és felhalmozási célú költségvetési támogatások nyújtására adott lehetőséget, ezzel is segítve az önkormányzatok feladatellátását és a kapcsolódó fejlesztési beruházások megvalósítását, másrészt az egyedi problémák kezelése érdekében is tartalmazott forrásokat. Mindez tükröződik az ágazat kiadásainak adataiban is.

Az önkormányzatok általános közszolgáltatások funkciócsoporton kimutatott kiadásai 530,9 milliárd forintra teljesültek, 11,5%-kal magasabban, mint az előző évben. A főbb tételeket tekintve 42,5%-ot, 225,5 milliárd forintot a személyi juttatások és járulékai jelentettek, amely arányában tekintve 5,1 százalékponttal több, mint 2016-ban volt. 2017-ben a teljes kiadás 30,2%-át fordították az önkormányzatok dologi kiadásokra, a korábbi évnél 3,0 milliárd forinttal többet, összességében 160,5 milliárd forintot. Egyéb működési célú kiadásokra - elsősorban államháztartáson kívüli szervezetek működésének támogatására - 23,4 milliárd forintot fordítottak a települések. A funkciócsoport teljes kiadásából 68,1 milliárd forintot költöttek beruházásra (20,5 milliárd forinttal többet, mint az előző évben) és 40,5 milliárd forintot (16,1 milliárd forinttal többet a tavalyinál) tárgyi eszköz felújítására.

TÖRVÉNYEKBEN ELŐ ÍRT BESZÁMOLÁSI ÉS TÁJÉKOZTATÁSI KÖTELEZETTSÉGEK

Költségvetési előirányzatok módosítása, átcsoportosítása

A központi alrendszer 2017. évi központi költségvetési törvényben meghatározott előirányzatai módosításáról, átcsoportosításáról 2017-ben - az Országgyűlés, a Kormány, a fejezetek és az intézmények jogkörében - a következő döntések születtek:

Országgyűlés hatáskörében

A Magyarország 2017. évi központi költségvetéséről szóló 2016. évi XC. törvény eltérő szöveggel való hatálybalépéséről szóló 2016. évi CLVII. törvény a költségvetési törvény normaszövegét módosította, illetve kiegészítette, valamint a törvény 1. mellékletében egyes előirányzatok megnevezését pontosította. (A normaszöveghez kapcsolódóan kiemelhető a szociális hozzájárulási adó 2017. évi csökkentéséből származó, a központi költségvetési szerveknél keletkező kiadási megtakarítás rendezését előíró új bekezdés, illetve az egyes nemzeti közbeszerzési értékhatárokat tartalmazó paragrafus módosított szöveggel való hatályba léptetése.)

2017-ben a költségvetési törvény a 2017. évi LXXXVI. törvénnyel került módosításra. A törvénymódosítást az alábbi, időközben bekövetkezett események, folyamatok indokolták.

A Kormány 2016 novemberében hat évre szóló bérmegállapodást kezdeményezett a Versenyszféra és a Kormány Állandó Konzultációs Fórumán. A megkötött bérmegállapodás 2017-ben és 2018-ban minimálbér- és garantált bérminimum-emelést, illetve ezzel párhuzamosan a munkaadói adóterhek jelentős csökkentését, a társasági adókulcs egyszámjegyűvé tételét eredményezte, továbbá a 2018-at követő években a reálbér-növekedéstől függő további munkáltatói adómérséklést tesz lehetővé. Fentieknek megfelelően 2017. január 1-jétől a kötelező legkisebb munkabér (minimálbér) 15%-kal, a garantált bérminimum 25%-kal emelkedett, a társasági adókulcs mértéke egységesen 9% lett, a szociális hozzájárulási adó pedig 5 százalékponttal csökkentésre került. Mindezen intézkedések szükségessé tették a költségvetési törvény módosítását.

A törvénymódosításban átvezetésre kerültek a fentiek mellett a kedvező gazdasági folyamatok következtében várt 2017. évi magasabb adó- és járulékbevételek (például személyi jövedelemadó, jövedéki adó, lakossági illetékek, kisadózók tételes adója, rehabilitációs hozzájárulás, a biztosított által fizetett járulékok), a „Földet a gazdáknak!” Program keretében 2017-ben várt termőföld-értékesítési bevételek, valamint emelésre került az uniós támogatások utólagos megtérítése (Strukturális Alapok) bevételi előirányzata is.

Előzőekkel összhangban a kiadási előirányzatok módosításához a forrást döntően a kedvező bevételi előirányzatok teremtették meg. Ennek megfelelően mind a központi alrendszer bevételi főösszege, mind a kiadási főösszege 436,4 milliárd forinttal növekedett, a hiány összege változatlanul 1166,4 milliárd forintot tett ki.

A kiadási előirányzat-módosítások - többek között - gazdaságfejlesztési, közlekedésfejlesztési, oktatási, kulturális, szociális, egészségügyi, valamint a nyugdíjakhoz és a nyugdíjprémiumhoz kapcsolódó feladatokat érintették, melyek közül az alábbiak emelhetők ki:

- a helyi önkormányzatok működésének általános támogatása 2,8 milliárd forinttal növekedett a településképi arculati kézikönyv elkészítésének támogatása érdekében;

- a helyi önkormányzatok felhalmozási célú kiegészítő támogatása 7,8 milliárd forinttal emelkedett különféle fejlesztések megvalósításának céljából (pl. bölcsődei fejlesztések, kistelepülési önkormányzatok alacsony összegű fejlesztései);

- a Magyar Ökumenikus Segélyszervezet számára 0,2 milliárd forintnyi támogatás került jóváhagyásra;

- a Magyar Honvédség Mi-24 típusú harci helikoptereinek felújítására 10,0 milliárd forint került biztosításra;

- az I. világháborús hadisírok és emlékművek rendbehozatalára - a már jóváhagyott összeg mellett - 0,6 milliárd forintos előirányzat áll rendelkezésre;

- a Beszállítói-fejlesztési Programra 6,0 milliárd forintos előirányzat került jóváhagyásra,

- a kötöttpályás járműgyártás fejlesztését 1,0 milliárd forintos előirányzat szolgálta;

- a váci Munkaerőpiaci Elhelyezkedést Segítő Speciális Fejlesztő Központ létrehozásához és működtetéséhez 1,2 milliárd forint került jóváhagyásra;

- a közúthálózat felújítására szolgáló előirányzat 50,0 milliárd forinttal emelkedett;

- a Beruházás Előkészítési Alap számára a törvénymódosítással 26,6 milliárd forintos előirányzat került biztosításra;

- a Márton Áron Szakkollégium Budapest, Kunigunda útja-i épülete teljes körű felújításának 2017. évi ütemére 0,5 milliárd forintot hagytak jóvá a törvénymódosítással;

- a Bajcsy-Zsilinszky Kórház és Rendelőintézet keretében járóbeteg-szakellátást nyújtó Kőbányai Egészségház megújítását célzó infrastrukturális beruházásokra 0,4 milliárd forint került biztosításra;

- a révkomáromi Selye János Egyetem részére megvásárolandó kollégiumi épület vételárához 1,1 milliárd forint forrás került jóváhagyásra a törvénymódosítással;

- a Határtalanul! program támogatása 0,6 milliárd forinttal emelkedett;

- a Csoóri Sándor Alap tevékenységét 2,5 milliárd forintos előirányzat kialakítása segítette;

- a Magyarországi Református Egyház Bethesda Gyermekkórháza és a Budai Irgalmasrendi Kórház közös fejlesztésére 2,7 milliárd forintos előirányzat került jóváhagyásra;

- az egyházi közösségi célú programok és beruházások támogatására 2,1 milliárd forinttal magasabb előirányzat került biztosítása;

- a Lakitelek Népfőiskola beruházásával összefüggő feladatokra 5,0 milliárd forinttal magasabb előirányzat került jóváhagyásra;

- a filmágazat - a Magyar Nemzeti Filmalap Közhasznú Nonprofit Zrt.-én keresztül megvalósuló - támogatása 2,4 milliárd forinttal került növelésre,

- az álláskeresési ellátások (Nemzeti Foglalkoztatási Alap) előirányzata 5,0 milliárd forinttal került emelésre;

- a korhatár felettiek öregségi nyugdíja és az egyszeri segély előirányzatának emelésére, valamint a Nyugdíjprémium céltartalék létrehozására összesen 50,0 milliárd forint forrás került biztosításra;

- a táppénz előirányzata 9,5 milliárd forinttal, a gyermekgondozási díj előirányzata pedig 16,0 milliárd forinttal növekedett.

Emelésre került továbbá a törvénymódosításban a Rendkívüli kormányzati intézkedések tartalék, valamint az Országvédelmi Alap előirányzata is, az előbbi 30,0 milliárd forinttal, az utóbbi pedig 35,9 milliárd forinttal növekedett.

Az egyes módosításokról az általános indokolás egyes fejezetei és a fejezeti indokolások adnak részletesebb tájékoztatást.

A Magyarország 2016. évi központi költségvetéséről szóló 2015. évi C. törvény végrehajtásáról szóló 2017. évi CLXX. törvény 15. §-ában az Országgyűlés elrendelte a Nyugdíjbiztosítási Alap 2016. évi 12,8 milliárd forintos összegű többletének a befizetését 2017. december 29-éig a XLII. A költségvetés közvetlen bevételei és kiadásai fejezet „Nyugdíjbiztosítási Alap befizetése” alcímére, mely szintén törvényi szintű módosítást jelentett (bevételi és kiadási oldalon is).

A Kormány hatáskörében

A központi alrendszerben a kormányhatáskörű (és egyes, a költségvetési törvény által az államháztartásért felelős miniszter hatáskörébe utalt) döntések eredményeként az év folyamán a kiadási oldalt érintően összességében 238,3 milliárd forintos összegű előirányzat-emelés történt, a bevételi előirányzatok 52,8 milliárd forintos növelése mellett. A főbb intézkedések a következők voltak:

A 2017. évi központi költségvetés rendkívüli kormányzati intézkedésekre szolgáló tartalékának (XI. Miniszterelnökség fejezet) eredeti költségvetési előirányzata 110,0 milliárd forintot tett ki. A fentebb már említett 2017. évi LXXXVI. törvény ezen előirányzatot 30,0 milliárd forinttal 140,0 milliárd forintra emelte. A Kormány 2001/2017. (XII. 21.) számú határozatával a visszafolyó összegekből 1,0 milliárd forinttal megemelte a rendkívüli kormányzati intézkedések előirányzatát. Az Áht. 21. § (1) bekezdése szerint a rendkívüli kormányzati intézkedésekre szolgáló tartalék felhasználásáról a Kormány egyedi határozatban rendelkezik, a tartalék ennek megfelelően az év folyamán teljes mértékben átcsoportosításra került.

A 2017. évben a központi költségvetési törvényben a Különféle kifizetések céltartalékra 4,6 milliárd forintos előirányzat került beállításra a XI. Miniszterelnökség fejezetben. A Különféle kifizetések céltartalék felhasználási céljait, az ebből részesíthetők körét, az ebből fakadó feladatokat, jogosítványokat a költségvetési törvény 4. § (2) bekezdése, valamint 20. § (1) bekezdése szabályozta. Ez utóbbi paragrafus szerint az államháztartásért felelős miniszter ezen előirányzatból - felmérés alapján - más fejezetre, címre, alcímre, jogcímcsoportra, jogcímre, előirányzat-csoportra, kiemelt előirányzatra átcsoportosíthat (például a Prémiumévek program kifizetéseinek támogatása érdekében). Az év folyamán az államháztartásért felelős miniszter és a Kormány (2029/2017. (XII. 27.) számú Korm. határozat) hatáskörében összesen 4,5 milliárd forint összegben történtek átcsoportosítások.

A 2017. évi központi költségvetési törvényben céltartalék szolgált a közszférában foglalkoztatottak bérkompenzációjára a XI. Miniszterelnökség fejezetben. A céltartalék törvényi előirányzata 20,0 milliárd forint volt, ebből 18,3 milliárd forint átcsoportosítására került sor az év folyamán. A felhasználásról a Kormány határozataival döntött.

A 2017. évi költségvetési törvényben, a XI. Miniszterelnökség fejezetben céltartalékot képeztek az ágazati életpályákkal és bérintézkedésekkel kapcsolatos kifizetésekre is, melynek előirányzata 180,6 milliárd forint volt. A költségvetési törvény 20. § (1) bekezdése szerint az államháztartásért felelős miniszter ezen előirányzatból - felmérés alapján - más fejezetre, címre, alcímre, jogcímcsoportra, jogcímre, előirányzat-csoportra, kiemelt előirányzatra átcsoportosíthat. Egy alkalommal Korm. határozat (1759/2016. (XII. 14.) számú) született az átcsoportosításra. (A határozat 81,6 milliárd forintot biztosított az Egészségbiztosítási Alap részére e céltartalékból.) A kifizetések összesen 292,6 milliárd forintot tettek ki, tekintettel arra, hogy a költségvetési törvény 4. melléklete szerint ezen céltartaléknál a teljesülés módosítás nélkül eltérhet az előirányzattól.

A 2017. évi központi költségvetési törvény XI. Miniszterelnökség fejezetében Országvédelmi Alap került beállításra a költségvetési kockázatok kivédése érdekében, melynek eredeti előirányzata 60,0 milliárd forint volt. A fentebb már említett 2017. évi LXXXVI. törvény ezen előirányzatot 35,9 milliárd forinttal 95,9 milliárd forintra emelte. E tartalék felhasználását a költségvetési törvény 19. § (2)-(4) bekezdése szabályozta. E szerint a tartalékot két ütemben, az EDP jelentés 2017. március 31-ig (az előirányzatból legfeljebb 30,0 milliárd forint), illetve szeptember 30-ig történő benyújtását követően (a fennmaradó rész) volt lehetséges felhasználni, amennyiben a benyújtott EDP jelentésben szereplő EDP-hiány - a felhasználni kívánt tartalékösszeg figyelembevételével - nem haladta meg a GDP 2,4%-át. E tartalék felhasználásáról a Kormány határozataival döntött, teljesen felhasználva azt.

A költségvetési törvény 19. § (5) és (6) bekezdése rendelkezik a fejezeti stabilitási tartalékok felhasználásáról, a Kormány hatáskörébe utalva azt.

Az egyes tartalékok felhasználását részleteiben az általános indokolás ezzel kapcsolatos fejezete, valamint a fejezeti indokolások tartalmazzák.

Az Áht. 33. § (2) bekezdése szerint a központi költségvetésről szóló törvény és e törvény eltérő rendelkezése hiányában, a Kormány irányítása alá tartozó fejezetek terhére történő előirányzat-átcsoportosítás esetén a központi költségvetésről szóló törvény által megállapított kiadási előirányzatok közötti átcsoportosításra a Kormány egyedi határozatban jogosult. Ez alapján is jelentős számú döntés született.

Maga a 2017. évi központi költségvetési törvény is számos átcsoportosításra, illetve előirányzat-módosításra adott felhatalmazást a Kormány részére.

A költségvetési törvény 12. § (2) bekezdésében például a Kormány kapott felhatalmazást arra, hogy az Egészségbiztosítási Alap meghatározott előirányzatait (Gyógyító-megelőző ellátás jogcímcsoport 1-18. jogcímei, Gyógyszertámogatás jogcímcsoport 1. jogcíme, Gyógyászati segédeszköz támogatás jogcímcsoport 1. és 3. jogcíme) megemelje. Ennek révén, a Kormány hat határozata (1315/2017. (VI. 8.), 1600/2017. (VIII. 31.), 1765/2017. (XI. 7.), 1861/2017. (XI. 29.), 1999/2017. (XII. 20.), 2070/2017. (XII. 28.) számú Korm. határozatok) alapján 102,9 milliárd forintnyi forrás került biztosításra az alap részére.

A központi költségvetési törvény 20. § (2) bekezdése az államháztartásért felelős miniszter hatáskörében, a Nemzeti Adó- és Vámhivatal részére előirányzat-emelést (személyi juttatások, valamint munkaadókat terhelő járulékok és szociális hozzájárulási adó kiemelt előirányzatokon) tett lehetővé meghatározott adónemek negyedéves bevételi terveinek teljesítése esetén. Ez összesen 24,4 milliárd forint pótlólagos támogatást jelentett.

Megemlítjük, hogy egyes sajátos fejezetekhez (például IX. Helyi önkormányzatok támogatásai fejezet, XLII. A költségvetés közvetlen bevételei és kiadásai fejezet, XLIII. Az állami vagyonnal kapcsolatos bevételek és kiadások fejezet) a Kormány jelentős összegű költségvetési maradványt (mintegy 14 milliárd forintnyi nagyságrendben) csoportosított át az év folyamán, ez esetekben technikailag sajátosan, előirányzat-emeléssel és egyidejűleg maradvány befizettetéssel. E körből kiemelhető például a Kormány 1943/2017. (XII. 12.) számú határozata, melyben 6,5 milliárd forintnyi költségvetési maradvány került átcsoportosításra a IX. Helyi önkormányzatok támogatásai fejezet 51. Pécs Megyei Jogú Város 2017. évi finanszírozási helyzetének rendezése címre.

A fentiekhez tartozó különféle intézkedésekről az általános indokolás egyes fejezetei, valamint a fejezeti indokolások adnak további tájékoztatást.

A fejezet és az intézmény hatáskörében

A központi alrendszerben a fejezeti, intézményi hatáskörben elvégzett módosítások, átcsoportosítások 2017-ben kiadási oldalon összességében 4312,4 milliárd forintos előirányzat-emelést eredményeztek. A bevételeket érintő módosítások, átcsoportosítások e két jogkörben 2272,2 milliárd forintos előirányzat-növeléssel jártak. Ezekről a fejezeti indokolás kötetekben található részletes felvilágosítás.

Tartalék-előirányzatok

A központi költségvetés rendkívüli kormányzati intézkedésekre szolgáló tartalékának felhasználása

A Magyarország 2017. évi költségvetési törvényében az Országgyűlés 110,0 milliárd forintban állapította meg a rendkívüli kormányzati intézkedések előirányzatát. Az Áht. 21. § (3) bekezdése értelmében az első félévben csak a tartalék előirányzat 40%-áig vállalható kötelezettség. Ez az összeg 44,0 milliárd forint volt, melyből 41,9 milliárd forint átcsoportosításáról hozott döntést a Kormány. Az Ávr. 23. § (4) bekezdése lehetőséget ad arra, hogy a fejezetek részére visszatérítési kötelezettség mellett lehessen a tartalékból átcsoportosítani, mely összeggel - a Különleges bevételek számlára történő befizetést követően - a Kormány az adott évi rendkívüli kormányzati intézkedésekre szolgáló tartalék előirányzatát megnövelheti.

A Magyarország 2017. évi központi költségvetéséről szóló 2016. évi XC. törvény módosításáról szóló 2017. évi LXXXVI. törvény 30,0 milliárd forinttal; a rendkívüli kormányzati intézkedésekre szolgáló tartalékból, Országvédelmi Alapból, a szociális hozzájárulási adóhoz kapcsolódó megtakarítások terhére történő előirányzat-átcsoportosításról, a fejezeti stabilitási tartalék előirányzatok felhasználásáról, a 2016. évi költségvetési maradványok egy részének felhasználásáról és egyes kormányhatározatok módosításáról szóló 2001/2017. (XII. 21.) Korm. határozat 1,0 milliárd forinttal 141,0 milliárd forintra módosította a rendkívüli kormányzati intézkedések 2017. évi felhasználható összegét.

A központi költségvetés rendkívüli kormányzati intézkedésekre szolgáló tartaléka terhére történt előirányzat-átcsoportosítások 31,2%-át (43,9 milliárd forint) az Emberi Erőforrások Minisztériuma részére történő átcsoportosítások tették ki.

Az átcsoportosítások összegének 26,1%-át (36,7 milliárd forint) a Nemzetgazdasági Minisztérium fejezet részére, 15,6%-át (22,0 milliárd forint) a Miniszterelnökség fejezet részére történő átcsoportosítások tették ki.

Az átcsoportosítások összegének 9,9%-a (14,0 milliárd forint) a nyugdíjasok részére biztosított Erzsébet utalványokhoz szükséges forrás biztosítását; 8,5%-a (11,9 milliárd forint) a járműipari tesztpálya építéséhez kapcsolódóan üzemeltető gazdasági társaság tőkeemelését; 7,1%-a (9,9 milliárd forint) a Nemzeti Fejlesztési Minisztérium fejezet terhére végrehajtott előirányzat-átcsoportosítások összegének visszapótlását; 2,8%-a (4,0 milliárd forint) az Arany János-emlékév programjainak megvalósítását biztosította.

A rendkívüli kormányzati intézkedésekre szolgáló tartalék terhére történő előirányzat átcsoportosításokról szóló kormányhatározatokban elszámolási és a fel nem használt rész tekintetében visszatérítési kötelezettség került előírásra.

A 2017. évi átcsoportosításokat részletező táblázat az általános indokolás mellékletei között szerepel.

Az Országvédelmi Alap felhasználása

A Magyarország 2017. évi költségvetési törvényében az Országgyűlés 60,0 milliárd forintban állapította meg az Országvédelmi Alap előirányzatát.

A Kvtv. 19. § (2) bekezdése alapján az előirányzatából legfeljebb 30,0 milliárd forint az EDP jelentés 2017. március 31-ig történő benyújtását követően használható fel az (5) bekezdés figyelembevételével, amennyiben a benyújtott EDP jelentésben szereplő EDP-hiány - a felhasználni kívánt tartalékösszeg figyelembevételével - nem haladta meg a GDP 2,4%-át. A Kvtv. 19. § (3) bekezdése szerint a (2) bekezdésen felüli része az EDP jelentés 2017. szeptember 30-ig történő benyújtását követően használható fel az (5) bekezdés figyelembevételével, amennyiben a benyújtott EDP jelentésben szereplő EDP-hiány - a felhasználni kívánt tartalékösszeg figyelembevételével - nem haladta meg a GDP 2,4%-át. Az Országvédelmi Alap felhasználásáról a Kormány határozatban dönt.

A Magyarország 2017. évi központi költségvetéséről szóló 2016. évi XC. törvény módosításáról szóló 2017. évi LXXXVI. törvény 35,9 milliárd forinttal 95,9 milliárd forintra módosította az Országvédelmi Alap 2017. évi felhasználható összegét.

2017. szeptember 30-ig az előirányzatból 29,9 milliárd forint került felhasználásra, év végéig pedig a teljes 95,9 milliárd forint felhasználásra került.

Az átcsoportosítások összegének 30,5%-át (29,3 milliárd forint) az Emberi Erőforrások Minisztériuma fejezet részére, 15,9%-át (15,2 milliárd forint) a Nemzetgazdasági Minisztérium részére, 11,2%-át (10,7 milliárd forint) a Bethlen Gábor Alap fejezet részére történő átcsoportosítások tették ki.

Az átcsoportosítások összegének 18,5%-a (17,7 milliárd forint) Egészséges Budapest Program végrehajtásával kapcsolatos 2017. évi forrás biztosítását; 15,9%-a (15,2 milliárd forint) a nyugdíjasok részére biztosított Erzsébet utalványokhoz szükséges forrás biztosítását; 9,9%-a (9,5 milliárd forint) a Kárpát-medencei óvodafejlesztési program támogatásához szükséges forrás biztosítását szolgálta.

A 2017. évi átcsoportosításokat részletező táblázat az általános indokolás mellékletei között szerepel.

A céltartalék felhasználása

A költségvetési törvény céltartalékként a XI. Miniszterelnökség fejezet, 32. Központi kezelési előirányzatok címnek a 3. Céltartalékok alcímén az 1. Közszférában foglalkoztatottak bérkompenzációja jogcímcsoportján 20,0 milliárd forintot, a 2. Különféle kifizetések jogcímcsoportján 4,6 milliárd forintot, a 3. Ágazati életpályák és bérintézkedések jogcímcsoportján 180,6 milliárd forintot, összesen 205,2 milliárd forintot tartalmazott.

A Közszférában foglalkoztatottak bérkompenzációja jogcímcsoporton betervezett összeg szolgált a költségvetési szerveknél és az egyházak közcélú tevékenységet folytató intézményeinél foglalkoztatottak részére a 2017. évben - jogszabály alapján - járó többlet személyi juttatások és az azokhoz kapcsolódó munkaadókat terhelő járulékok és szociális hozzájárulási adó kifizetésére.

Ennek felhasználása az alábbiak szerint alakult:

 

 

 

 (millió forintban)

 Megnevezés

 Átcsoportosítás

 Visszarendezés

 Felhasználás

 A költségvetési szervek és az egyházi jogi személyek foglalkoztatottjainak 2017. évi kompenzációjáról szóló 432/2016. (XII. 15.) Korm. rendelet 6-7. §-a alapján.

 18 388,4

 -991,2

 17 397,2

 A költségvetési szervek és az egyházi jogi személyek foglalkoztatottjainak 2017. évi kompenzációjáról szóló 432/2016. (XII. 15.) Korm. rendelet 8. §-a alapján.

 900,0

 0,0

 900,0

 Átcsoportosítás összesen

 19 288,4

 

 

 Visszarendezés (fel nem használt támogatás)

 -991,2

 

 

 Teljesülés

 18 297,2

 

 

 Előirányzat

 20 000,0

 

 

 Túllépés

 1 702,8

 

 

Az előirányzat teljesülése meghaladta a 90%-ot, a kisebb mértékű megtakarítás oka, hogy a kompenzációs rendszer összetettségéből (a kompenzáció összege számos változó tényező függvénye) adódóan az éves szinten szükséges összeg csak nagyságrendben határozható meg.

A „Különféle kifizetések” jogcímcsoporton szereplő összeg nyújtott fedezetet

- a prémiumévek programról és a különleges foglalkoztatási állományról szóló törvény szerinti munkáltatói kifizetésekre,

- az Állami Számvevőszékről szóló 2011. évi LXVI. törvény 21. § (1) bekezdésében meghatározott számvevői illetményalap változása miatti személyi juttatás és az azokhoz kapcsolódó munkaadókat terhelő járulékok és szociális hozzájárulási adó növekményének kifizetésére,

- a központi költségvetési szerveknél a feladatok változásával, a szervezetek, szervezetrendszerek korszerűsítésével, a feladatellátás ésszerűsítésével megvalósuló, kiadás- és költségvetési támogatás-megtakarítást eredményező létszámcsökkentések személyi juttatások és munkaadókat terhelő járulékok és szociális hozzájárulási adó kifizetéseire.

A fentiek közül az alábbi jogcímeken és összegekkel történt az év folyamán felhasználás:

 

 

 

 (millió forintban)

 Megnevezés

 Átcsoportosítás

 Visszarendezés

 Felhasználás

 A prémiumévek programról és a különleges foglalkoztatási állományról szóló 2004. évi CXXII. törvény alapján.

 446,1

 0,0

 446,1

 Az Állami Számvevőszékről szóló 2011. évi LXVI. törvény 21. § (1) bekezdésében meghatározott számvevői illetményalap változása miatti többletre.

 98,1

 0,0

 98,1

 Központi költségvetési szerveknél megvalósuló létszámcsökkentések kifizetéseire.

 22,5

 0,0

 22,5

 Az Áht. 33. § (1) bekezdésében biztosított jogkörben elrendelt átcsoportosítás.

 3 900,0

 0,0

 3 900,0

 Átcsoportosítás összesen

 4 466,7

 

 

 Visszarendezés (fel nem használt támogatás)

 0,0

 

 

 Teljesülés

 4 466,7

 

 

 Előirányzat

 4 600,0

 

 

 Fel nem használt előirányzat

 133,3

 

 

Az Ágazati életpályák és bérintézkedések jogcímcsoporton betervezett 180,6 milliárd forintos összeg a jogszabály alapján járó többlet személyi juttatások és az azokhoz kapcsolódó, munkaadókat terhelő járulékok és szociális hozzájárulási adó kifizetésére szolgált.

A betervezett összeg felhasználása az alábbiak szerint alakult:

 

 

 

 (millió forintban)

 Megnevezés

 Átcsoportosítás

 Visszarendezés

 Felhasználás

 A fegyveres és rendvédelmi életpálya többlete. (2015. évi XLII. tv. és 2012. évi CCV. tv.)

 20 719,6

 -185,9

 20 533,7

 A Nemzeti Adó- és Vámhivatal életpálya többlete. (2010. évi CXXII. tv.)

 23 697,6

 -2 615,0

 21 082,6

 Az állami tisztviselői életpálya többlete. (2016. évi LII. tv.)

 43 870,8

 0,0

 43 870,8

 Egészségügyi bérfejlesztés. [Áht. 33. § (2) bekezdés.]

 81 636,2

 0,0

 81 636,2

 Pedagógus bérrendezés. (2011. évi CXC. tv.)

 1 111,6

 0,0

 1 111,6

 A szociális ágazatban felsőfokú végzettséggel foglalkoztatottak bérrendezése. (1070/2017. (II. 10.) Korm. határozat)

 7 446,0

 0,0

 7 446,0

 A kulturális ágazatban foglalkoztatottak illetménypótléka. [9/2017. (I. 23.) Korm. rendelet]

 4 452,2

 -61,3

 4 390,9

 Bölcsődei dolgozók bérrendezése [462/2016. (XII. 23.) Korm. rendelet]

 700,0

 0,0

 700,0

 A szenior állomány illetményének megtérítése. [2015. évi XLII. tv. 321. § (3) bekezdés.]

 2 166,5

 0,0

 2 166,5

 A megváltozott munkaképességű személyek (rehabilitációs és fejlesztő) minimálbér és garantált bérminimum emelése miatti támogatása. [430/2016. (XII. 15.) Korm. rendelet]

 5 789,8

 0,0

 5 789,8

 Felsőoktatási illetményemelés. (2011. évi CCIV. tv.)

 242,2

 0,0

 242,2

 A pedagógus szakképzettséggel vagy szakképesítéssel nem rendelkező nevelő és oktató munkát közvetlenül segítők támogatása. [1316/2017. (VI. 8.) Korm. határozat]

 9 384,7

 0,0

 9 384,7

 Igazságügyi és ügyészségi alkalmazottak illetménytöbbletének támogatása. (1997. évi LXVIII. törvény, 2017. évi LXXXVII. törvény)

 12 155,2

 -1 333,9

 10 821,3

 Igazságügyi illetményalap 2017. évi emelése. (Kttv.)

 305,6

 0,0

 305,6

 Állami tulajdonú gazdasági társaságok minimálbér és garantált bérminimum emelése miatti támogatása. [430/2016. (XII. 15.) Korm. rendelet]

 38 410,4

 -4 048,5

 34 361,9

 A vízügyi igazgatási szervek bérfejlesztése [1515/2017. (VIII. 14.) Korm. Határozat]

 543,1

 0,0

 543,1

 Központi költségvetési szervek minimálbér és garantált bérminimum támogatása [430/2016. (XII. 15.) Korm. rendelet]

 32 939,7

 1 681,2

 34 620,8

 Önkormányzati költségvetési szervek minimálbér és garantált bérminimum támogatása [430/2016. (XII. 15.) Korm. rendelet]

 5 614,8

 0,0

 5 614,8

 Polgármesteri béremelés különbözete [1264/2017. (V. 29.) Korm. határozat]

 2 789,3

 0,0

 2 789,3

 Állambiztonsági Szolgálatok Történeti Levéltára dolgozóinak illetménykiegészítése [2017. évi XCIV. törvény]

 42,5

 -5,7

 36,8

 KKM külügyi tv. szerinti illetménytöbblete [2016. évi LXXIII. törvény]

 4 190,4

 -70,5

 4 119,9

 EU ÁK illetménytöblete [172/2012. (VII. 26.) Korm. rendelet]

 1 070,3

 0,0

 1 070,3

 Átcsoportosítás összesen

 299 278,4

 

 

 Visszarendezés (fel nem használt támogatás)

 -6 639,5

 

 

 Teljesülés

 292 638,9

 

 

 Előirányzat

 180 600,0

 

 

 Túllépés

 -112 038,9

 

 

Az előirányzat 62%-os mértékű túllépése meghatározóan a 2017. évi költségvetés elfogadását követően született két jelentős összegű illetményfejlesztés támogatásáról szóló döntés következménye (a minimálbér és garantált bérminimum emelése, igazságügyi alkalmazottak visszamenőleges illetményemelése).

Állami kezességvállalások

Az állami kezesség, garancia és kiállítási garancia vállalásokra vonatkozó felhatalmazások végrehajtásáról a 2.13. Kezességérvényesítés c. pont tartalmaz részletes beszámolót.

FELHATALMAZÁSOK

A költségvetési törvényben meghatározott felhatalmazások végrehajtása

Az 5. § (6) bekezdése arra adott felhatalmazást a Kormánynak, hogy engedélyezze - a NET Zrt. által vagyonkezelt, állami tulajdonú ingatlanok értékesítéséből és hasznosításából származó bevételek összegének erejéig - a NET Zrt. jogszabályban meghatározott feladatait finanszírozó kiadási előirányzatok növelését. A 2017. évben e kiadási előirányzatok Kormány általi megemelésére nem került sor.

Az 5. § (7) bekezdése arra adott felhatalmazást az államháztartásért felelős miniszternek, hogy engedélyezze a Kormány irányítása alatt álló központi költségvetési szerv feladatellátására feleslegessé nyilvánított, az MNV Zrt. rábízott állami vagyonába tartozó ingatlanok értékesítéséből eredő bevételek összegének erejéig az érintett szervet tartalmazó fejezet felhalmozási célú kiadási előirányzatának megemelését, vagy ilyen célú kiadási előirányzat létrehozását. 2017-ben e felhatalmazás alapján engedélyezésre nem került sor.

Az 5. § (8) bekezdése arra adott felhatalmazást az államháztartásért felelős miniszternek, hogy engedélyezze az Állami Egészségügyi Ellátó Központ tulajdonosi joggyakorlásából származó bevételek összegének erejéig a XX. Emberi Erőforrások Minisztériuma fejezetben meglévő felhalmozási célú kiadási előirányzat megemelését, vagy ilyen célú kiadási előirányzat létrehozását. 2017-ben e felhatalmazás alapján engedélyezésre nem került sor.

Az 5. § (9) bekezdése arra adott felhatalmazást az államháztartásért felelős miniszternek, hogy a hatoslottó szerencsejáték játékadója 2017-ben pénzforgalmilag teljesült összege 100%-ának mértékéig engedélyezze a XLIII. Az állami vagyonnal kapcsolatos bevételek és kiadások fejezet, 2/2/2/3. A Magyar Nemzeti Filmalap Közhasznú Nonprofit Zrt. támogatása jogcím előirányzatának túllépését. Tekintettel arra, hogy a befolyt bevételi összeg nem érte el a megjelölt kiadási előirányzat eredeti mértékét, ezért túllépés engedélyezésére nem kerülhetett sor.

Az 5. § (10) bekezdése arra adott felhatalmazást a honvédelemért felelős miniszternek, hogy a honvédelmi célra feleslegessé vált hadfelszerelések, haditechnikai eszközök és anyagok értékesítéséből származó bevételt a Magyar Honvédség technikai modernizációjára, hadfelszerelés fejlesztésre és az értékesítési eljárások során felmerült kiadások teljesítésére használhatja fel. A 2017. évben az érintett bevételekből 146,4 millió forint folyt be, amelyet a miniszter a felhatalmazásban megjelölt célokra fel is használt.

A 6. § (1) bekezdése a XLIII. Az állami vagyonnal kapcsolatos bevételek és kiadások fejezet, 2/5. Fejezeti tartalék alcím előirányzatának fejezeten belüli felhasználására adott felhatalmazást az állami vagyon felügyeletéért és az államháztartásért felelős miniszterek együttes jóváhagyásával. A felhasználás a 2017. évben a következő célokat szolgálta:

- állami tulajdoni részesedések növelése: 3285,6 millió forint;

- egyéb vagyonkezelési kiadások többletfedezetének megteremtése: 1435,0 millió forint;

- az MNV Zrt. ingatlan-beruházási előirányzatának emelése: 1382,6 millió forint;

- állami tulajdonú társaságok támogatása: 821,7 millió forint;

- egyéb eszközök vásárlása: 43,0 millió forint.

A 6. § (2) bekezdésében szereplő, a Kormány jóváhagyásával történő a XLIII. Az állami vagyonnal kapcsolatos bevételek és kiadások fejezet kiadásait érintő előirányzat-túllépésre 2017-ben nem került sor.

A 7. § (1) bekezdése a XLIV. A Nemzeti Földalappal kapcsolatos bevételek és kiadások fejezet, 2/5. Fejezeti tartalék alcím előirányzatának fejezeten belüli felhasználására adott felhatalmazást az agrárpolitikáért felelős és az államháztartásért felelős miniszterek együttes jóváhagyásával. Az év közben módosult előirányzat terhére összesen 1450,0 millió forint átcsoportosítása történt meg - előre nem látható többletkiadások fedezetét biztosítandó - a Termőföld vásárlás, az Életjáradék termőföldért, valamint a Tanácsadók, értékbecslők és jogi képviselők díja kiadási előirányzatok javára.

A 7. § (2) bekezdésében szereplő, a Kormány jóváhagyásával történő a XLIV. A Nemzeti Földalappal kapcsolatos bevételek és kiadások fejezet kiadásait érintő előirányzat-túllépésre 2017-ben nem került sor.

A 12. § (1) bekezdés a) pontjában kapott felhatalmazás alapján a Kormány a Gyógyszertámogatás és a Gyógyászati segédeszköz támogatás jogcímcsoportok között hajtott végre átcsoportosítást (2067/2017. (XII. 27.) Korm. határozat).

A 12. § (1) bekezdés b) pontjában kapott felhatalmazás alapján a Kormány a Gyógyító-megelőző ellátás céltartalék jogcímről átcsoportosítást hajtott végre az Egészségbiztosítási Alap Gyógyító-megelőző ellátás jogcímcsoport jogcímeire (1760/2016. (XII. 14.) Korm. határozat, 1057/2017. (II. 7.) Korm. határozat, 1483/2017. (VII. 26.) Korm. határozat, 1600/2017. (VIII. 31.) Korm. határozat, 1765/2017. (XI. 7.) Korm. határozat).

A 12. § (2) bekezdése alapján kapott felhatalmazás alapján a Kormány megemelte az Egészségbiztosítási Alap Gyógyító-megelőző ellátás, a Gyógyszertámogatás és a Gyógyászati segédeszköz támogatás jogcímcsoport előirányzatait (1315/2017. (VI. 8.) Korm. határozat, 1600/2017. (VIII. 31.) Korm. határozat, 1765/2017. (XI. 7.) Korm. határozat),1861/2017. (XI. 29.) Korm. határozat, 1999/2017. (XII. 20.) Korm. határozat, 2070/2017. (XII. 28.) Korm. határozat).

A 12. § (3) bekezdése alapján kapott felhatalmazás alapján a Kormány módosította a 15. § (2) bekezdésben - az egészségügyi ellátórendszer fejlesztéséről szóló törvény és végrehajtási rendelete szerinti többletkapacitás-befogadások várható éves teljesítményének finanszírozására - meghatározott keretösszeget (1483/2017. (VII. 26.) Korm. határozat).

A 13. § (1) bekezdésben kapott felhatalmazás alapján az egészségbiztosításért felelős miniszter az államháztartásért felelős miniszter egyetértésével átcsoportosítást hajtott végre a Gyógyító-megelőző ellátás és a Gyógyászati segédeszköz támogatás jogcímcsoporton belül.

A 13. § (2) bekezdésben kapott felhatalmazás alapján az egészségbiztosításért felelős miniszter az államháztartásért felelős miniszter egyetértésével átcsoportosíthat a Természetbeni ellátások céltartaléka előirányzatról a Gyógyító-megelőző ellátás, a Gyógyszertámogatás, a Gyógyászati segédeszköz támogatás jogcímcsoport és a Külföldön tervezett egészségügyi ellátások megtérítése jogcímre. Az átcsoportosítás teljes összegben a Gyógyító-megelőző ellátás jogcímcsoport, Összevont szakellátás jogcímre megtörtént.

A 13. § (3) bekezdésében kapott felhatalmazás alapján az egészségbiztosításért felelős miniszter átcsoportosítást hajtott végre - a Szerződések szerinti gyógyszergyártói és forgalmazói befizetések jogcímen, valamint a Folyamatos gyógyszerellátást biztosító gyógyszergyártói és forgalmazói befizetések és egyéb gyógyszerforgalmazással kapcsolatos bevételek jogcímen elszámolt bevételek mértékéig - a Gyógyszertámogatás céltartalék jogcímről a Gyógyszertámogatás jogcímcsoporton belül a Gyógyszertámogatás kiadásai jogcímre.

A 15. § (2) bekezdése alapján a többletkapacitás befogadásoktól eltérő, a Gyógyító-megelőző ellátás jogcímcsoporton belüli jogcímek szerinti célra történő felhasználásra az egészségbiztosításért felelős miniszter az államháztartásért felelős miniszter egyetértésével engedélyezheti, melyre év végén sor került.

A 19. § (1) bekezdésében kapott felhatalmazás értelmében a következő kormányhatározatok alapján került sor a IX. Helyi önkormányzatok támogatásai fejezeten belüli, illetve más fejezetből történő átcsoportosítással új előirányzatok létrehozására, melyek tételenkénti részletezését a fejezeti indokolás tartalmazza:

- A Kormány az 1004/2017. (I. 3.) Korm. határozatban döntött A középfokú végzettséggel rendelkező kisgyermeknevelők bölcsődei pótléka cím létrehozásáról.

- A Kormány az 1041/2017. (II. 2.) Korm. határozatban döntött a Verseg Község támogatása bírósági eljárás lezárása érdekében cím létrehozásáról.

- A Kormány az 1058/2017. (II. 7.) Korm. határozatban döntött A költségvetési szerveknél foglalkoztatottak 2017. évi kompenzációja cím létrehozásáról.

- A Kormány az 1107/2017. (III. 6.) Korm. határozatban döntött A szentendrei Vizes Nyolcas Uszoda beruházáshoz kapcsolódó feladatok támogatása cím létrehozásáról.

- A Kormány az 1115/2017. (III. 7.) Korm. határozatban döntött A kőszegi „KRAFT - kreatív város, fenntartható vidék” nemzeti program megvalósításával kapcsolatos feladatok támogatása cím létrehozásáról.

- A Kormány az 1130/2017. (III. 20.) Korm. határozatban döntött A 2015. évi Milánói Világkiállítás magyar pavilonjának újraépítése érdekében Karcag Városi Önkormányzat támogatása cím létrehozásáról.

- A Kormány az 1156/2017. (III. 20.) Korm. határozatban döntött a Kistarcsai Emlékhely és Könyvtár létrehozásának támogatása cím létrehozásáról.

- A Kormány az 1177/2017. (IV. 3.) Korm. határozatban döntött a Normafa Park beruházás 2017. évi ütemének támogatása cím létrehozásáról.

- A Kormány az 1264/2017. (V. 29.) Korm. határozatban döntött A polgármesteri béremelés különbözetének támogatása cím létrehozásáról.

- A Kormány az 1297/2017. (VI. 2.) Korm. határozatban döntött a Paksi sportlétesítmény fejlesztésének támogatása cím létrehozásáról.

- A Kormány az 1312/2017. (VI. 8.) Korm. határozatban döntött A minimálbér és a garantált bérminimum emelés és a szociális hozzájárulási adó csökkentés hatásának kompenzációja cím létrehozásáról.

- A Kormány az 1316/2017. (VI. 8.) Korm. határozatban döntött az Óvodapedagógusok munkáját segítők kiegészítő támogatása cím létrehozásáról.

- A Kormány az 1420/2017. (VI. 28.) Korm. határozatban döntött a Gerjen Község Önkormányzatának támogatása cím létrehozásáról.

- A Kormány az 1447/2017. (VII. 7.) Korm. határozatban döntött a Csongrád Megyei Levéltár elhelyezésének támogatása cím létrehozásáról.

- A Kormány az 1524/2017. (VIII. 14.) Korm. határozatban döntött az Abasár település vízrendezési feladatainak megvalósítása cím létrehozásáról.

- A Kormány az 1587/2017. (VIII. 28.) Korm. határozatban döntött a Tata Város támogatása a karsztvízszint emelkedés okozta azonnali intézkedést igénylő feladatok végrehajtásához cím létrehozásáról.

- A Kormány az 1621/2017. (IX. 7.) Korm. határozatban döntött a Hermina Garázs előkészítésével kapcsolatos feladatok támogatása cím létrehozásáról.

- A Kormány az 1680/2017. (XI. 21.) Korm. határozatban döntött a Nyíregyháza Megyei Jogú Város Önkormányzata infrastrukturális fejlesztéseinek támogatása cím létrehozásáról.

- A Kormány az 1680/2017. (XI. 21.) Korm. határozatban döntött a Kenderes Város Önkormányzata tulajdonában álló egyes ingatlanok felújításának támogatása cím létrehozásáról.

- A Kormány az 1680/2017. (XI. 21.) Korm. határozatban döntött a Pápa Város Önkormányzata városfejlesztésének támogatása cím létrehozásáról.

- A Kormány az 1680/2017. (XI. 21.) Korm. határozatban döntött az Érd Megyei Jogú Város feladatainak támogatása cím létrehozásáról.

- A Kormány az 1717/2017. (X. 3.) Korm. határozatban döntött a Helyi érdekű települési fejlesztések I. cím létrehozásáról.

- A Kormány az 1717/2017. (X. 3.) Korm. határozatban döntött a Helyi érdekű települési fejlesztések II. cím létrehozásáról.

- A Kormány az 1717/2017. (X. 3.) Korm. határozatban döntött a Helyi érdekű települési fejlesztések III. cím létrehozásáról.

- A Kormány az 1775/2017. (XI. 7.) Korm. határozatban döntött a Bicske Város Önkormányzata hivatali épület beruházásának támogatása cím létrehozásáról.

- A Kormány az 1793/2017. (XI. 8.) Korm. határozatban döntött a Székesfehérvár Megyei Jogú Város Önkormányzata kulturális fejlesztési feladatainak támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Csólyospálos Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Fülöpszállás Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Gátér Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Jakabszállás Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Kömpöc Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Kunszállás Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Nyárlőrinc Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Pálmonostora Község Önkormányzata fejlesztéseinek támogatása cím létrehozásáról.

- A Kormány az 1796/2017. (XI. 8.) Korm. határozatban döntött a Tiszaug Község Önkormányzata fejlesztéseinek támogatása cím létrehozásáról.

- A Kormány az 1943/2017. (XII. 12.) Korm. határozatban döntött a Pécs Megyei Jogú Város 2017. évi finanszírozási helyzetének rendezése cím létrehozásáról.

- A Kormány az 1968/2017. (XII. 19.) Korm. határozatban döntött Az egyes településeket 2017 júniusában ért jégeső okozta lakossági károk enyhítése cím létrehozásáról.

- A Kormány az 1978/2017. (XII. 19.) Korm. határozatban döntött A helyi közbiztonság javításának támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Budapest X. kerület, Hős utca 15/A-B szám alatti ingatlan helyzetének rendezése cím létrehozásáról.

- A Kormány a 2029/2017. (XII. 27.) Korm. határozatban döntött a Budapest VIII. kerület városkép rehabilitáció támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tomajmonostora Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tiszaszőlős Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tiszaörs Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tiszaszentimre Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tiszaigar Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tiszaderzs Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Budapest III. kerület parkfejlesztések támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Mezőcsát Város fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött az Ónod Község fejlesztési feladatainak támogatása cím létrehozásáról.

- A Kormány a 2029/2017. (XII. 27.) Korm. határozatban döntött a Tiszabábolna Község fejlesztési feladatainak támogatása cím létrehozásáról.

- A Kormány a 2055/2017. (XII. 27.) Korm. határozatban döntött Az önkormányzati ASP rendszer működtetésének támogatása cím létrehozásáról.

- A Kormány a 2068/2017. (XII. 28.) Korm. határozatban döntött Az Önkormányzati feladatellátást szolgáló fejlesztések előirányzatból forráshiány miatt támogatásban nem részesült pályázatok támogatása cím létrehozásáról.

- A Kormány a 2068/2017. (XII. 28.) Korm. határozatban döntött a Nagykőrös Város feladatellátásának támogatása cím létrehozásáról.

- A Kormány a 2068/2017. (XII. 28.) Korm. határozatban döntött a Borsodgeszt Község feladatellátásának támogatása cím létrehozásáról.

- A Kormány a 2082/2017. (XII. 28.) Korm. határozatban döntött a Csokvaomány Község Önkormányzata konyha korszerűsítésének és útfelújítási feladatainak támogatása cím létrehozásáról.

- A Kormány a 2145/2017. (XII. 29.) Korm. határozatban döntött a Normafa Park beruházás 2017. évi üteméhez kapcsolódó egyes kisajátítási költségek támogatása cím létrehozásáról.

A 20. § (1) bekezdése alapján került átcsoportosításra a IX. Helyi önkormányzatok támogatásai fejezet 5. Kulturális illetménypótlék címére 2706,7 millió forint előirányzat. A kulturális ágazatban foglalkoztatottak 2017. január 1-jétől kulturális illetménypótlékban részesülnek, amelyet a közalkalmazottak jogállásáról szóló 1992. évi XXXIII. törvény végrehajtásáról a művészeti, a közművelődési és a közgyűjteményi területen foglalkoztatott közalkalmazottak jogviszonyával összefüggő egyes kérdések rendezésére megnevezésű Korm. rendelet módosítása [9/2017. (I. 23.) Korm. rendelet] állapított meg.

A 28. § (1) bekezdésében kapott felhatalmazás alapján a XX. Emberi Erőforrások Minisztériuma fejezetet irányító szerv vezetője az államháztartásért felelős miniszter egyetértésével mindösszesen 161 336 048 forint átcsoportosítását hajtotta végre a Szociális, gyermekjóléti és gyermekvédelmi feladatok ellátási szerződésekkel történő finanszírozása jogcímcsoport és a Szociális és gyermekvédelmi, gyermekjóléti feladatellátás és irányítás intézményei alcím között, tekintettel arra, hogy az állami fenntartó év közben több intézményt vett át, a források rendezésére év közben került sor.

A 28. § (7) bekezdésében kapott felhatalmazás alapján a XX. Emberi Erőforrások Minisztériuma fejezetet irányító szerv vezetője az államháztartásért felelős miniszter egyetértésével mindösszesen 61 707 374 forint átcsoportosítását hajtott végre a Szociális és gyermekvédelmi, gyermekjóléti feladatellátás és irányítás intézményei alcím és a Szociális intézményi foglalkoztatás támogatása alcím között, annak érdekében, hogy a Szociális és Gyermekvédelmi Főigazgatóság által átvett intézményekben az átvételt követően is biztosított legyen a szociális foglalkoztatáshoz szükséges forrás.

A 46. § (1) bekezdése szerint a Kormány 2017-ben együttesen az ott meghatározott összeghatárig adhatott felhatalmazást új egyedi állami kezesség és állami garancia vállalására. A Kormány 2017-ben e tárgykörben nem adott ki felhatalmazást.

A 47. § (2) bekezdése szerint a Kormány az ott megjelölt vasúti társaságoknak vasúti gördülőállományuk fejlesztésére együttesen 50 000,0 millió forint forrásbevonásra adhatott felhatalmazást állami kezesség mellett. A Kormány 2017-ben e tárgykörben nem adott ki felhatalmazást.

A 48. § (4) bekezdése szerint az MFB Zrt. által nyújtott hitelekhez kapcsolódó állami kezesség után az állam javára felszámítandó kezességvállalási díj mértékét a Kormány határozatban állapítja meg. A 2017. évben e tárgykörben kormányhatározat nem született.

A 75. § (1) bekezdésének a) pontjában kapott felhatalmazás alapján a Kormány megalkotta a költségvetési szervek és az egyházi jogi személyek foglalkoztatottjainak 2017. évi kompenzációjáról szóló 432/2016. (XII. 15.) Korm. rendeletet.

A 75. § (1) bekezdésének b) pontjában kapott felhatalmazás alapján a Kormány megalkotta a központi hivatalok és a költségvetési szervi formában működő minisztériumi háttérintézmények felülvizsgálatához kapcsolódó befizetési kötelezettségről szóló 431/2016. (XII. 15.) Korm. rendeletet.

A 75. § (1) bekezdésének d) pontjában kapott felhatalmazás alapján a Kormány megalkotta a szociális hozzájárulási adóhoz kapcsolódó megtakarítások kezeléséről szóló 467/2016. (XII. 23.) Korm. rendeletet.

A 75. § (4) bekezdésében foglalt felhatalmazás alapján megalkotásra került a nemzetiségi célú támogatások igénybevételének, felhasználásának és elszámolásának részletszabályairól szóló 38/2016. (XII. 16.) EMMI rendelet.

A KORMÁNYZATI SZEKTOR ADÓSSÁGA ÉS HIÁNYA AZ EURÓPAI UNIÓ MÓDSZERTANA SZERINT

Az EDP-jelentés

Az Európai Unió euróövezetben részt vevő tagállamai az integráció magas fokát, a Gazdasági és Monetáris Uniót és ezzel együtt a közös pénz bevezetését valósították meg. Bár a fiskális politika az Európai Unióban nemzeti hatáskörben maradt, az Unió hosszú távú fenntartható fejlődése és a Gazdasági és Monetáris Unió hatékony működése érdekében kialakításra kerültek azok a keretek és eljárási szabályok, amelyek egyértelmű határokat szabnak a decentralizált fiskális politikának az eurózónán belüli és kívüli tagállamokban egyaránt. Ezt hivatott garantálni a maastrichti szerződésbe foglalt túlzottdeficit-eljárás (Excessive Deficit Procedure, EDP), az ennek szigorítását és operacionalizálását jelentő Stabilitási és Növekedési Egyezmény, az ún. hatos jogszabálycsomag, az ún. kettős jogszabálycsomag és a Fiskális Paktum.

A csatlakozási szerződés aláírásával Magyarország vállalta, hogy amennyiben teljesíti a maastrichti szerződésben lefektetett konvergencia kritériumokat, bevezeti az Európai Unió közös pénzét, az eurót. Az ehhez vezető út meghatározott időszakra vonatkozó tervét tartalmazza az évente április végéig kiküldendő Konvergencia Program és Nemzeti Intézkedési Terv, a fiskális feltételek megvalósulását a félévente elkészített EDP-jelentés. Fenti dokumentumok és adatszolgáltatások a hazaitól eltérő, uniós statisztikai szabványok által meghatározott elszámolási szabályok alapján készülnek, és az ott lefektetett fogalmakat használnak. Az EDP-jelentés a nemzetközi összehasonlításra alkalmas egyenlegmutató értékének alakulását úgy mutatja be, hogy egyidejűleg a nemzeti költségvetési/államháztartási prezentációkban használatos egyenlegmutatótól való eltérésének okait, tételeit is részletezi. Az EDP-jelentés az Eurostat, a Központi Statisztikai Hivatal és a Pénzügyminisztérium honlapján is hozzáférhető.

Ez a fejezet a 2017. évi adatok alapján ismerteti a módszertani különbözőségeket és a kiemelt mutatók alakulását a 2017. évi zárszámadás készítésekor rendelkezésre álló statisztikai adatszolgáltatás, a 2018. évi őszi EDP-jelentés alapján.

Az ESA2010 bevezetése

2014 szeptemberétől kezdődően az ESA2010 szabályai szerint kell az uniós adatszolgáltatásokat összeállítani, mely több ponton eltér a korábbi ESA’95-től. Ezek közül három olyan jelentősebb változás van az ESA’95-höz képest, mely hatással van a maastrichti hiányra és adósságra:

1. a szektorbesorolási szabályok változása;

2. a TB-be történő egyösszegű átutalások (TB-be visszalépők esete) új kezelése (Magyarország esetében ez a 2011. évi egyenlegben jelent komoly változást (-9,63 százalékpont), mely azonban az EDP-eljárásra nincs hatással, mivel ezt a bevételt a Bizottság a korábbiakban is egyszeri bevételnek tekintette);

3. a swapok elszámolásának változása (Magyarország esetében ez 0,0-0,3 százalékponttal rontja az egyenleget az idősorban).

Az ESA2010-re történő áttérés a maastrichti hiány és adósságon túl hatással van a GDP- és GNI-adatokra is: a számtalan változás közül a legfontosabb a K+F és a katonai beszerzésekfelhalmozásként való kezelése. A módszertani változás jelentősen, de tagországonként eltérő mértékben növeli a folyóáras GDP értékét, ezáltal a GDP-arányos mutatókra is kedvezően hat.

A szektorbesorolási szabályok változása

Az állami nem pénzügyi vállalatok besorolásának kvantitatív és kvalitatív szabályai vannak. A kvantitatív szabályokat kell alkalmazni annak eldöntésére, hogy az adott szervezet piaci tevékenységet végez-e vagy sem. Amennyiben a kvantitatív teszt alapján nem-piaci tevékenységet végzőnek bizonyul, be kell sorolni a kormányzati szektorba. Akkor tekinthető piaci tevékenységet végzőnek, ha árbevétele a termelési költségeinek több mint 50%-át fedezi (ún. 50%-os szabály). Maga az 50%-os szabály és az árbevétel fogalma nem változik az ESA2010-ben, ugyanakkor a termelési költség fogalma kibővül a nettó kamatköltséggel. A kvantitatív szabály fenti változásán túl, a kvalitatív szabályok közül néhányat egyértelművé tettek, illetve kiterjesztettek. A kormányzati irányítás és a kizárólag, vagy döntően a kormányzat számára végzett tevékenység kritériuma alapján újabb állami tulajdonú társaságok (pl. a NISZ Nemzeti Infokommunikációs Szolgáltató Zrt., a HM, a BM és az MNV tevékenységét szolgáló társaságok) kormányzati szektorba sorolása történt meg 2014-ben (a besorolási kritériumok teljesülése alapján visszamenőlegesen, 2010-től kezdődően).

Az ESA2010 módszertan már nem zárja ki, hogy pénzügyi intézményt a kormányzati szektorba soroljanak. Az Eurostat módszertani iránymutatásai a bankmentő szervezeteket, a szanálási és garanciaalapokat általános jelleggel, valamint egyes bankokat egyedi vizsgálat alapján a kormányzati szektorba tartozónak minősít.

A TB-be történő egyösszegű átutalások új kezelése

A második jelentős változás az ESA2010-ben, hogy a TB-be visszalépők utáni egyösszegű befizetéseket (melyekért cserébe az állam átvállalja a későbbi nyugdíjfizetést) - az SNA2008 ajánlásai alapján és a korábbiaktól eltérően - már nem lehet majd annak befizetésekor egy összegben bevételként (egyenlegjavító tételként) elszámolni a kormányzati számlákon, hanem azt pénzügyi előlegként kell könyvelni, mely így az egyenlegre nem lesz hatással. Az új elszámolás következménye, hogy míg az ESA’95 szabályai szerint a tranzakció évében jelentősen javult a kormányzati egyenleg, a későbbi években azonban az átvett nyugdíjkötelezettségek kifizetéseinek megfelelő összeggel romlott, addig az ESA2010 szerinti elszámolásban a tranzakció évében pénzügyi műveletként történik a tranzakció elszámolása, mely az egyenlegre semleges, a későbbi években viszont a megfelelő többlet-nyugdíjkiadások (mínusz az egyösszegű bevételre jutó kamat) összegével azonos összegben kerül bevételezésre ez a pénzügyi előleg, így a nyugdíjkötelezettség átvétele az évek során nem befolyásolja az egyenleget. A szabályváltozás logikája érthető, gyakorlati megvalósítása azonban komoly korlátokba ütközik. Az ESA szabályai azonban lehetőséget adnak arra, hogy a bevétel lineárisan hosszabb időszak alatt kerüljön elszámolásra. A magyar statisztikai hatóságok ez utóbbi megoldást választották: a TB-be visszalépők generálta egyszeri bevételek 2012-től kezdődően 35 év alatt kerülnek bevételként elszámolásra.

A fenti módosításnak jelentős hatása van a visszamenőleges egyenlegre néhány tagállam - köztük Magyarország (2011) - esetében a tranzakció megtörténtének évében. Ez azonban a túlzottdeficit-eljárásra nincs hatással, mert annak során az ilyen típusú bevételeket már eddig is egyszeri bevételnek tekintették, és azt nem vették figyelembe az értékeléskor. A maastrichti adósság az új elszámolás következtében nem változik, a nyugdíjkötelezettség továbbra sem lesz eleme annak.

A swapok elszámolásának változása

2001 decemberétől elváltak egymástól az ESA- és EDP-adatok (kamatkiadás, összes kiadás, egyenleg) egy tényező tekintetében: míg az ESA’95 szerinti elszámolásokban a swapok kamata nem számított tulajdonosi jövedelemnek, addig az EDP szerinti elszámolásokban annak kellett könyvelni. Ennek mértékében és összegével tért el a mindenkori ESA’95 és EDP szerinti kamatkiadás, összes kiadás és egyenleg, melynek nagyságrendje Magyarország esetében a GDP 0,0-0,3%-a körül alakult. Az ESA2010 szerinti adatszolgáltatásban ez az elkülönülés törlésre került, a továbbiakban az EDP-elszámolásokban sem számít tulajdonosi jövedelemnek a swapok kamata, így az EDP és ESA egyenleg- és kiadási adatok közötti eltérés megszűnik.

Az uniós és az államháztartási elszámolások főbb módszertani eltérései

Az uniós statisztikai szabványok által meghatározott kormányzati szektor nagyobb szervezeti kört foglal magába, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik a kormányzati szektorba, vagy nem. A korábbi, statisztikai hatóságok által követett gyakorlat az volt, hogy legalább 3-5 éves tartós tendencia alapján ítélték meg az adott szervezet gazdasági magatartását és így szektorbesorolását. Jelen szabályok szerint egy új szervezetet lehetőleg már megalakulásakor, az üzleti tervek alapján be kell sorolni a megfelelő szektorba.

A kormányzati szektorba sorolandó nem államháztartási szervezetek körét statisztikai munkabizottság állapítja meg, számuk 2017-ben meghaladta a négyszázharmincat. A besorolt vállalatok mellett más, jelentős támogatásban részesülő, vagy költségvetési szervi formából átalakított vállalatok megfigyelésére is sor kerül.

A központi kormányzat alszektorába a következő szervezetek tartoztak:

- Agro Rehab Nonprofit Korlátolt Felelősségű Társaság,

- Államadósság Kezelő Központ Zrt.,

- ÁVNY - Állami Vagyonnyilvántartási Kft.,

- Belügyminisztérium HEROS Javító, Gyártó, Szolgáltató és Kereskedelmi Zrt.,

- BMSK Beruházási, Műszaki Fejlesztési, Sportüzemeltetési és Közbeszerzési Zrt.,

- Bp2017 Nonprofit Kft.,

- Budavári Ingatlanfejlesztő és Üzemeltető Nonprofit Kft.,

- CORVINUS Nemzetközi Befektetési Zrt.,

- Erzsébet Gyermek- és Ifjúsági Táborok Szolgáltató Korlátolt Felelősségű Társaság,

- FŐKEFE Rehabilitációs Foglalkoztató Ipari Közhasznú Nonprofit Kft.,

- HKGYK Közép- és Kelet-európai Hagyományos Kínai Gyógyászati, Oktató- és Kutatóközpont Nonprofit Korlátolt Felelősségű Társaság,

- HM CURRUS Gödöllői Harcjárműtechnikai Zrt.,

- Honvédelmi Minisztérium ARMCOM Kommunikációtechnikai Zrt.,

- Honvédelmi Minisztérium Elektronikai, Logisztikai és Vagyonkezelő Zrt.,

- HUNGARORING Sport Zrt.,

- Kézmű Közhasznú Nonprofit Kft.,

- KIVING Ingatlangazdálkodó és Beruházásszervező Kft.,

- KKBK Kiemelt Kormányzati Beruházások Központja Nonprofit Zrt.,

- Magyar Export-Import Bank Zártkörűen Működő Részvénytársaság,

- Magyar Iparfejlesztési Holding Zrt.,

- Magyar Közút Nonprofit Zrt.,

- Magyar Nemzeti Vagyonkezelő (MNV) Zrt. (korábban Állami Privatizációs és Vagyonkezelő Zrt.),

- Magyar Turisztikai Ügynökség Zrt.„

- MÁV-START Vasúti Személyszállító Zrt.,

- MFK Magyar Fejlesztési Központ Nonprofit Korlátolt Felelősségű Társaság,

- MIDMAR Miskolci Idegenforgalmi Marketing Nonprofit Közhasznú Korlátolt Felelősségű Társaság,

- Millenáris Széllkapu Nonprofit Kft.,

- MNKH Közép-európai Kereskedelemfejlesztési Hálózat Zrt.,

- MNKH Magyar Nemzeti Kereskedőház Zrt.,

- MNKH Promóciós Kft.,

- Müpa Budapest - Művészetek Palotája Nonprofit Kft.,

- ND Nemzeti Dohánykereskedelmi Nonprofit Zrt.,

- Nemzeti Eszközgazdálkodási Zrt.,

- Nemzeti Eszközkezelő Zrt.,

- Nemzeti Filharmónia Ingatlanfejlesztési Kft.,

- Nemzeti Színház Kiemelkedően Közhasznú Nonprofit Zrt.,

- Nemzeti Útdíjfizetési Szolgáltató Zrt. (korábban Állami Autópálya Kezelő Zrt.),

- NET Életjáradék Zártkörűen Működő Részvénytársaság,

- NFSI Nemzeti Fejlesztési és Stratégiai Intézet Nonprofit Zrt.,

- NIF Nemzeti Infrastruktúra Fejlesztő Zrt. (korábban Nemzeti Autópálya Zrt.),

- Nitrokémia Környezetvédelmi Tanácsadó és Szolgáltató Zrt.,

- NKE Szolgáltató Nonprofit Kft.,

- Pro-M Professzionális Mobilrádió Zrt.,

- Regionális Fejlesztési Holding Zrt.,

- STATEK Statisztikai Elemző Központ Kft.,

- Széchenyi Zsigmond Kárpát-medencei Magyar Vadászati Múzeum Beruházó Nonprofit Közhasznú Korlátolt Felelősségű Társaság,

- Szövetkezeti Hitelintézetek Integrációs Szervezete,

- Tisza-tó Fejlesztési Korlátolt Felelősségű Társaság,

- Tokaj Kelep Zártkörűen Működő Részvénytársaság,

- Új Világ Nonprofit Szolgáltató Korlátolt Felelősségű Társaság,

- Városliget Ingatlanfejlesztő Zártkörűen Működő Részvénytársaság,

Autonóm médiaszervezetek:

- Duna Médiaszolgáltató Nonprofit Zrt.,

- Médiaszolgáltatás-támogató és Vagyonkezelő Alap,

- Nemzeti Média- és Hírközlési Hatóság,

- Nemzeti Média- és Hírközlési Hatóság Médiatanácsa,

Garanciaalapok:

- Befektető-védelmi Alap,

- Kárrendezési Alap,

- MSZVK Magyar Szanálási Vagyonkezelő Zrt.,

- Országos Betétbiztosítási Alap,

- Pénztárak Garancia Alapja,

- Resideal Ingatlanforgalmazási, Befektetési és Gazdasági Tanácsadó Zrt.,

- Szanálási Alap,

- Szanálási Követeléskezelő Zrt.,

- Szövetkezeti Hitelintézetek Tőkefedezeti Alapja,

továbbá a központi kormányzat által irányított és többségükben finanszírozott nonprofit szervezetek (elsősorban a közalapítványok és bizonyos közhasznú társaságok).

A statisztikai helyi kormányzati alszektorba a következő szervezetek tartoznak:

- AQUAPALACE Kereskedelmi és Szolgáltató Korlátolt Felelősségű Társaság

- Aranytíz Kereskedelmi és Szolgáltató Korlátolt Felelősségű Társaság,

- Bács-Kiskun Megyei Területfejlesztési Nonprofit Korlátolt Felelősségű Társaság,

- Bajai Kommunális és Szolgáltató Nonprofit Korlátolt Felelősségű Társaság,

- BLTG Településgazdálkodási Korlátolt Felelősségű Társaság,

- Balmazújváros Sport Korlátolt Felelősségű Társaság,

- Balmazújvárosi Városgazdálkodási Nonprofit Korlátolt Felelősségű Társaság,

- Barcika Szolgáltató Korlátolt Felelősségű Társaság,

- Békési Férfi Kézilabda Kereskedelmi és Szolgáltató Korlátolt Felelősségű Társaság,

- BÉKÉS-MANIFEST Közszolgáltató Nonprofit Korlátolt Felelősségű Társaság,

- Bodrogmenti Vízgazdálkodási és Talajvédelmi Társulat,

- Borsodi Közszolgáltató Szolgáltató Nonprofit Kft.,

- BŐ-VÍZ Bőcsi Víziközmű Szolgáltató Nonprofit Közhasznú Korlátolt Felelősségű Társaság,

- Budai Polgár Nonprofit Korlátolt Felelősségű Társaság,

- Budakeszi Városfejlesztési és Városüzemeltetési Korlátolt Felelősségű Társaság,

- „Csarnok” Veszprémi Csarnoküzemeltető, Rendezvényszervező és Kommunikációs Korlátolt Felelősségű Társaság

- Csepeli Városgazda Közhasznú Nonprofit Zártkörűen Működő Részvénytársaság,

- Csepeli Városkép Korlátolt Felelősségű Társaság,

- Debreceni Sportcentrum Közhasznú Nonprofit Korlátolt Felelősségű Társaság,

- Dombóvári Város- és Lakásgazdálkodási Nonprofit Korlátolt Felelősségű Társaság,

- Ecsediláp-Krasznabalparti Beruházó, Szolgáltató Vízgazdálkodási Társulat,

- EGER INNOVATIONS Kutatási-Fejlesztési Nonprofit Korlátolt Felelősségű Társaság,

- Eger-Tarnavölgyi Vízgazdálkodási és Talajvédelmi Társulat,

- Érdi Sport Szolgáltató és Kereskedelmi Korlátolt Felelősségű Társaság,

- Érdi Városfejlesztési és Szolgáltató Korlátolt Felelősségű Társaság,

- F.C. Ajka Korlátolt Felelősségű Társaság,

- FALCO KC Szombathely Sportszolgáltató Korlátolt Felelősségű Társaság,

- Fehérvár Médiacentrum Korlátolt Felelősségű Társaság,

- FELSŐSZABOLCSI VÍZGAZDÁLKODÁSI TÁRSULAT,

- FEV IX. Ferencvárosi Vagyonkezelő és Városfejlesztő Zártkörűen Működő Részvénytársaság,

- Fonyódi Városfejlesztési és Városüzemeltetési Nonprofit Közhasznú Korlátolt Felelősségű Társaság,

- Fővárosi Kertészeti Zártkörűen Működő Nonprofit Részvénytársaság,

- Füzesgyarmati Városgazdálkodási és Intézmény Üzemeltetési Korlátolt Felelősségű Társaság,

- Gotthárd-Therm Fürdő és Idegenforgalmi Szolgáltató Korlátolt Felelősségű Társaság,

- GYEVIÉP Algyői Településüzemeltetési és -fejlesztési Nonprofit Korlátolt Felelősségű Társaság,

- Hajdúnánási Gyermek- és Közétkeztetési Nonprofit Korlátolt Felelősségű Társaság,

- HALASI VÁROSGAZDA Beruházó, Szolgáltató és Vagyonkezelő Zártkörűen Működő Részvénytársaság

- Hódfó Hódmezővásárhelyi Foglalkoztató Közhasznú Nonprofit Korlátolt Felelősségű Társaság,

- Hód-Fürdő Szolgáltató és Üzemeltető Korlátolt Felelősségű Társaság,

- „Hód” Sport Korlátolt Felelősségű Társaság,

- Józsefvárosi Gazdálkodási Központ Zártkörűen Működő Részvénytársaság,

- Kalocsai Parkgondozó és Közszolgáltató Nonprofit Korlátolt Felelősségű Társaság,

- KALOCSAI VAGYONHASZNOSÍTÁSI és KÖNYVVEZETŐ Korlátolt Felelősségű Társaság,

- Kaposvári Nagypiac Korlátolt Felelősségű Társaság,

- Kisvárdai Intézményműködtető Nonprofit Korlátolt Felelősségű Társaság,

- Kontakt Humán Szolgáltató Nonprofit Korlátolt Felelősségű Társaság,

- Kőbányai Vagyonkezelő Zártkörűen Működő Részvénytársaság,

- KŐKERT Kőbányai Kerületgondnoksági és Településüzemeltetési Non-profit Közhasznú Korlátolt Felelősségű Társaság,

- „KÖLCSEY” Televízió Műsorszolgáltató Nonprofit Korlátolt Felelősségű Társaság,

- Körös-Berettyói Vízgazdálkodási Társulat,

- KT-DINAMIC Szolgáltató és Kereskedelmi Nonprofit Korlátolt Felelősségű Társaság,

- KVÁRTÉLYHÁZ Szabadtéri Színház Korlátolt Felelősségű Társaság,

- MAGLÓD PROJEKT Ingatlanfejlesztő- és Hasznosító Korlátolt Felelősségű Társaság,

- MAGLÓDI TEFÜ Településfejlesztő és Üzemeltető Korlátolt Felelősségű Társaság,

- Martongazda Városfejlesztési és Üzemeltetési Nonprofit Korlátolt Felelősségű Társaság,

- Média-Hatvan Nonprofit Közhasznú Korlátolt Felelősségű Társaság,

- Miskolci Sportcentrum Korlátolt Felelősségű Társaság,

- Nagyerdei Stadion Rekonstrukciós Korlátolt Felelősségű Társaság,

- Nagykállói, Oktatási, Műsorszolgáltató, Közművelődési és Szociális Közhasznú Nonprofit Korlátolt Felelősségű Társaság,

- Nagykun Víz- és Csatornamű Korlátolt Felelősségű Társaság,

- NYÍRINFO Nyíregyházi Informatikai Nonprofit Korlátolt Felelősségű Társaság,

- Nyírségi Vízgazdálkodási Társulat,

- NYÍR-TEL-SZOL Nyírteleki Településüzemeltetési és Szolgáltató Közhasznú Nonprofit Korlátolt Felelősségű Társaság,

- NYÍRVV Nyíregyházi Városüzemeltető és Vagyonkezelő Nonprofit Korlátolt Felelősségű Társaság,

- Óbudai Vagyonkezelő Nonprofit Zártkörűen Működő Részvénytársaság,

- Pásztói Városgazdálkodási Közhasznú Nonprofit Korlátolt Felelősségű Társaság,

- Pécs-pogányi repülőteret működtető Korlátolt Felelősségű Társaság,

- PLER Kézilabdasport Korlátolt Felelősségű Társaság,

- PVK Páty Vagyonkezelő és Közmű Üzemeltető Nonprofit Korlátolt Felelősségű Társaság,

- PVSK-Marketing és Hirdetésszervező Korlátolt Felelősségű Társaság,

- RÉPSZOLG Környezetgazdálkodási és Foglalkoztatási Nonprofit Közhasznú Korlátolt Felelősségű Társaság,

- SÖV Sándorfalva Önkormányzati Vagyonkezelő Közhasznú Nonprofit Korlátolt Felelősségű Társaság,

- Szeged Pólus Fejlesztési Nonprofit Korlátolt Felelősségű Társaság,

- Szegedi Kistérség - és Gazdaságfejlesztési Tanácsadó és Szolgáltató Nonprofit Korlátolt Felelősségű Társaság,

- Székesfehérvár Városgondnoksága Korlátolt Felelősségű Társaság,

- „Szemesért” Közhasznú Nonprofit Korlátolt Felelősségű Társaság,

- Szolnok Televízió Zártkörűen Működő Részvénytársaság,

- Szombathelyi Médiaközpont Nonprofit Korlátolt Felelősségű Társaság,

- Taktaharkányi Településüzemeltetési Nonprofit Korlátolt Felelősségű Társaság,

- Tápió-Hajta Beruházási-, Szolgáltató Vízgazdálkodási Társulat,

- Tarpai Talpasok Szolgáltató Nonprofit Korlátolt Felelősségű Társaság,

- Tiszalúci Községüzemeltetési és Szolgáltató Nonprofit Korlátolt Felelősségű Társaság,

- Tokaj Borvidék Fejlődéséért Nonprofit Korlátolt Felelősségű Társaság,

- Új Beregi, Szolgáltató Vízgazdálkodási Társulat,

- Újbuda SMART 11 Üzemeltető és Fejlesztő Nonprofit Kft.,

- Újpesti Parkolási Zártkörűen Működő Részvénytársaság,

- Újpesti Városgondnokság Szolgáltató Korlátolt Felelősségű Társaság,

- UV Újpesti Vagyonkezelő Zártkörűen Működő Részvénytársaság,

- Üllői Városüzemeltető és Fejlesztő Korlátolt Felelősségű Társaság,

- VÁRVAG Városüzemeltetési és Vagyongazdálkodási Nonprofit Közhasznú Korlátolt Felelősségű Társaság,

- Via Kanizsa Városüzemeltető Nonprofit Zártkörűen Működő Részvénytársaság,

- Zalaegerszegi Televízió és Rádió Korlátolt Felelősségű Társaság,

- Zöldpark Gyomaendrőd Nonprofit Korlátolt Felelősségű Társaság,

- ZTE Kosárlabda Klub Sportszolgáltató Korlátolt Felelősségű Társaság,

- Zuglói Városgazdálkodási Közszolgáltató Zártkörűen Működő Részvénytársaság,

továbbá a helyi önkormányzat által irányított és többségükben finanszírozott nonprofit szervezetek (elsősorban a közalapítványok és bizonyos közhasznú társaságok).

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a nonprofit szervezetek, közhasznú társaságok osztályozásáról. E szervezetek a statisztikában a gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő nonprofit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük karaktere alapján a kormányzathoz tartoznak a közhasznú társaságként működő szervezetek, pl. egyes színházak, helyi televíziók, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az ESA módszertan alkalmazását segítő Eurostat kézikönyvhöz (MGDD = Manual on Government Deficit and Debt) nemrég készült új szabályozási tervezet szerint a kötelező részvételű, kötelező befizetéssel működő alapokat a kormányzatba kell sorolni, annak vizsgálata nélkül, hogy ki irányítja ezeket az alapokat. A magyar statisztikai hatóságok ezek következtében úgy döntöttek, hogy a Szanálási Alap és leányvállalatai, az Országos Betétbiztosítási Alap, a Befektető-védelmi Alap, a Kárrendezési Alap, és a Szövetkezeti Hitelintézetek Tőkefedezeti Közös Alapja besorolásra került a kormányzati szektorba.

Döntés született arról is, hogy az MVM Paks II. Atomerőmű Fejlesztő Zrt. a statisztikai elszámolásokban a vállalati szektorba tartozik.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertant, az ESA2010 nemzeti számla rendszert, egy uniós tanácsi rendelet tartalmazza, amely a tagsággal a magyar jogrend részévé vált.

Elszámolandó tranzakciók köre:

- Az ESA2010 statisztikai módszertan a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvényműveleteket) a hiány számítása során figyelmen kívül hagyja.

- Egyes, pénzforgalomban nem jelentkező, pénzmozgással nem járó műveleteket kiadásként számol el, így pl. a követelések elengedését, az adósságok átvállalását.

- A gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófa-veszteség) és az átértékelődés folyamatait (az ár- és árfolyamváltozásokat) nem.

Számbavétel időpontja:

A módszertan a pénzforgalmi helyett eredményszemléletű számbavételt kér, azaz a bevételeket és kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön).

Számbavétel értéke:

A tranzakciókat, az eszközöket és kötelezettségeket piaci áron értékeli.

Az ESA2010 szerinti egyenleg a fenti szervezeti körre való kiterjesztést követően és a megfelelő korrekciót alkalmazva áll elő a hazai elszámolások szerinti államháztartási egyenlegből.

A másik fiskális konvergencia mutató, az ún. maastrichti adósságmutató a kormányzati szektor konszolidált bruttó adóssága névértéken, melyet az ÁKK által kimutatott központi költségvetés bruttó adósságából kiindulva, azt korrigálva, valamint a kormányzati szektorba tartozó többi alrendszer, illetve szervezet adósságát hozzáadva lehet megkapni. A központi költségvetés ÁKK által kimutatott adósságát amiatt is kell korrigálni, mert a maastrichti adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, míg a névértéktől eltérő áron történt adósságkibocsátások (diszkontkincstárjegyek) állományi adatait a névértékre való átszámítással korrigálni kell.

A kiemelt mutatószámok

Az európai uniós tagsággal Magyarország vállalta az euró bevezetését, melynek fiskális kritériumaként a hiányt 3% alá, az adósságot pedig 60% alá kell csökkenteni, középtávon pedig a Stabilitási és Növekedési Egyezmény alapján meghatározott 1,5%-os strukturális deficitcélt kell teljesítenie a GDP arányában.

Az Európai Unió jogrendje szerint a tagországoknak a túlzotthiány-eljárás (EDP) keretében évente két alkalommal - március és szeptember végéig - kell hivatalos jelentésben közölniük a két kiemelt kormányzati mutatót: a kormányzati szektor adósságát és hiányát. A Központi Statisztikai Hivatal állítja össze az EDP-jelentést valamennyi tényidőszakra a nem pénzügyi számlák tekintetében, a Magyar Nemzeti Bank a pénzügyi számlák körében, míg a Nemzetgazdasági Minisztérium az adott évi várható értékét mind az EDP-egyenlegnek, mind a maastrichti adósságnak.

Az őszi EDP Jelentés

Az őszi EDP-Jelentés kiküldési határideje szeptember 30-a. E törvény benyújtását követően teszi közzé a KSH az őszi EDP-Jelentést és a kormányzati bevételek és kiadások negyedéves idősorát, illetve az MNB a kormányzati pénzügyi számlákat, ennek részeként az adósság és a finanszírozás összetételének negyedéves alakulását. Az Eurostat az EDP-Jelentés ellenőrzését követően október 22-én publikálja a tagországok auditált EDP-Jelentését.

A szeptember végi határidőre összeállított őszi EDP-Jelentés a következőket tartalmazza:

 A kormányzati szektor főbb mutatóinak alakulása a 2018 őszi EDP-Jelentés alapján (milliárd forintban, illetve a GDP %-ában)

 2014

 2015

 2016

 2017

 GDP

 32 583,4

 34 378,6

 35 474,2

 38 355,1

 Kormányzati szektor adóssága

 24 975,0

 26 336,5

 26 912,2

 28 095,5

 (GDP %)

 76,6%

 76,6%

 75,9%

 73,3%

 Kormányzati szektor ESA/EDP egyenlege

 -849,3

 -653,8

 -584,4

 -849,2

 (GDP %)

 -2,6%

 -1,9%

 -1,6%

 -2,2%

Megjegyzés: az idősor visszamenőlegesen is tartalmazza a besorolt szervezetek adatait, így a garancia-alapokét és az Eximbankét is.

A kiemelt mutatószámokban a tavaszi számításokhoz képest elsősorban az adatforrások változásból adódó eltérések jelentkeznek, a gyorsjelentéseket, évközi statisztikákat felváltják az éves beszámolókból és éves statisztikákból származó alapadatok. Ezen kívül új a GDP felülvizsgált értékei is befolyásolhatják a maastrichti mutatók alakulását.

 A kiemelt mutatók eltérése a tavaszi

 számításoktól (milliárd forintban, illetve a GDP %-ában)

 2014

 2015

 2016

 2017

 Kormányzat ESA egyenlege - GDP %

 2018. márciusi EDP-Jelentésben

 -2,6%

 -1,9%

 -1,7%

 -2,0%

 eltérés

 0,0%

 0,0%

 +0,1%

 -0,2%

 2018. szeptemberi EDP-Jelentésben

 -2,6%

 -1,9%

 -1,6%

 -2,2%

 A kiemelt mutatók eltérése a tavaszi

 

 

 

 

 számításoktól (milliárd forintban, illetve a GDP %-ában)

 2014

 2015

 2016

 2017

 Kormányzat adóssága - GDP %

 2018. márciusi EDP-Jelentésben

 76,6%

 76,7%

 76,0%

 73,6%

 eltérés

 0,0%

 -0,1%

 -0,1%

 -0,3%

 2018. szeptemberi EDP-Jelentésben

 76,6%

 76,6%

 75,9%

 73,3%

 GDP - milliárd forint

 2018. márciusi EDP-Jelentésben

 32 591,7

 34 324,1

 35 420,3

 38 183,3

 eltérés

 -8,3

 54,5

 53,9

 171,8

 2018. szeptemberi EDP-Jelentésben

 32 583,4

 34 378,6

 35 474,2

 38 355,1

A tavaszi EDP-jelentésben közölt, uniós módszertan szerinti 2017. évi 2%-os GDP arányos hiány 2,2%-ra módosul a zárszámadásban és az elemi beszámolókban foglaltak alapján, ellentétes irányú változások nyomán:

- az államháztartás mindkét alrendszerében a költségvetési elszámolásokban kisebb elmozdulást eredményezett a könyvelés zárása: a központi alrendszerben a rendezések után 25,8 milliárd forinttal nagyobb lett a hiány, az önkormányzati alrendszerben 10,9 milliárd forinttal nagyobb lett a költségvetési többlet;

- az uniós programok 2017. évi kiadásaihoz társítható uniós források eredményszemléletű korrekciója kerekítve a GDP 0,2%-át elérő egyenlegromlást mutat a zárszámadási adatok, elemi beszámolók, miniszterelnökségi nyilvántartások alapján;

- a kormányzati szektor beruházásai elérték az 1733,6 milliárd forintot, ez 46,3 milliárd forinttal magasabb, mint az évközi beruházás statisztikai adatszolgáltatásokban látható volt. Az államháztartásban kevesebb, a kormányzati szektorba besorolt nem államháztartási szervezeteknél több lett a beruházás, elsősorban az infrastrukturális és közlekedési ágazat vállalatainál;

- a kormányzati szektorba besorolt nem államháztartási szervezetek egyenlege kerekítve 35 milliárd forintos romlást mutat a szervezetek mérlegbeszámolója, beruházás-statisztikai jelentése és az uniós projektek finanszírozásának egyeztetése alapján.

Az egyes államháztartási alrendszerek és a besorolt szervezetek hozzájárulása a kormányzati szektor egyenlegéhez az alábbi:

 A kormányzati szektor hiányának 

 2018. őszi EDP-Jelentés (KSH számítás)

 összetétele az alszektorok szerint

 milliárd forintban

 a GDP arányában

 

 2014 

 2015 

 2016 

 2017

 2014 

 2015 

 2016 

 2017

 Központi alrendszer (Társadalombiztosítás nélkül)

 

 

 

 

 

 

 

 

 Pénzforgalmi egyenleg

 -811,0

 -1 211,6

 -748,1

 -1 690,3

 -2,5%

 -3,5%

 -2,1%

 -4,4%

 ESA-korrekciók (besorolt szervezetek nélkül)

 -475,8

 555,5

 -111,7

 705,5

 -1,5%

 1,6%

 -0,3%

 1,8%

 Központi kormányzat alszektorba sorolt nem államháztartási szervezetek egyenlege

 -50,4

 -67,5

 199,5

 132,5

 -0,2%

 -0,2%

 0,6%

 0,3%

 Központi kormányzat alszektor ESA-egyenlege

 -1 337,2

 -723,6

 -660,3

 -852,4

 -4,1%

 -2,1%

 -1,9%

 -2,2%

 Társadalombiztosítás

 

 

 

 

 

 

 

 

 Pénzforgalmi egyenleg

 8,0

 -25,5

 -76,9

 -142,9

 0,0%

 -0,1%

 -0,2%

 -0,4%

 ESA-korrekciók

 38,1

 34,7

 50,3

 119,4

 0,1%

 0,1%

 0,1%

 0,3%

 Társadalombiztosítási alszektor ESA-egyenlege

 46,1

 9,2

 -26,6

 -23,5

 0,1%

 0,0%

 -0,1%

 -0,1%

 Önkormányzati alrendszer

 

 

 

 

 

 

 

 

 Pénzforgalmi egyenleg

 89,5

 13,6

 284,8

 518,9

 0,3%

 0,0%

 0,8%

 1,4%

 ESA-korrekciók (besorolt szervezetek nélkül)

 355,2

 46,9

 -183,3

 -491,6

 1,1%

 0,1%

 -0,5%

 - 1,3%

 Helyi kormányzat alszektorba sorolt nem államháztartási szervezetek egyenlege

 -2,8

 0,1

 1,0

 -0,7

 0,0%

 0,0%

 0,0%

 0,0%

 Helyi kormányzat alszektor ESA-egyenlege

 441,9

 60,6

 102,5

 26,7

 1,4%

 0,2%

 0,3%

 0,1%

 Államháztartás - kormányzati szektor

 

 

 

 

 

 

 

 

 Pénzforgalmi egyenleg

 -713,5

 -1 223,6

 -540,2

 -1 314,3

 -2,2%

 -3,6%

 -1,5%

 -3,4%

 ESA-korrekciók (besorolt szervezetek nélkül)

 -82,6

 637,1

 -244,7

 333,3

 -0,3%

 1,9%

 -0,7%

 0,9%

 Kormányzati szektorba sorolt nem államháztartási szervezetek egyenlege

 -53,2

 -67,4

 200,5

 131,8

 -0,2%

 -0,2%

 0,6%

 0,3%

 Kormányzati szektor ESA- egyenlege

 -849,3

 -653,8

 -584,4

 -849,2

 -2,6%

 -1,9%

 -1,6%

 -2,2%

A 2017 évi uniós módszertan szerinti kormányzati adósságmutató a GDP 73,3%-ra módosult a tavaszi EDP-Jelentésben közölt 73,6%-ról. Az adósság nominális értékét az MNB a korábbi adataihoz képest elhanyagolható összeggel korrigálta, így a megváltozott adósságmutató alapvetően a GDP új 2017. évi értékének köszönhető.

Az egyes kormányzati alszektorok az alábbiak szerint járultak hozzá a kormányzat konszolidált adósságához:

 A kormányzati szektor adósságának 

 2018. őszi EDP-Jelentés (MNB számítás)

 összetétele az alszektorok szerint

 milliárd forintban

 a GDP arányában

 

 2014

 2015

 2016

 2017

 2014

 2015

 2016

 2017

 Központi kormányzat (alszektoron belül konszolidált) adóssága

 24 960,3

 26 317,4

 27 115,3

 28 543,2

 76,6%

 76,6%

 76,4%

 74,4%

 Hitelviszonyt megtestesítő követelések más alszektorokkal szemben

 18,2

 44,1

 120,7

 178,2

 0,1%

 0,1%

 0,3%

 0,5%

 Központi kormányzat hozzájárulása a kormányzati szektor adósságához

 24 942,1

 26 273,4

 26 994,6

 28 364,9

 76,5%

 76,4%

 76,1%

 74,0%

 Ebből:

 

 

 

 

 

 

 

 

 A központi költségvetés adóssága névértéken

 23 909,6

 24 707,7

 25 434,5

 26 746,5

 73,4%

 71,9%

 71,7%

 69,7%

 Az állam egyéb, nem az Államadósság Kezelő Központ által kezelt adóssága

 345,9

 347,9

 453,1

 615,8

 1,1%

 1,0%

 1,3%

 1,6%

 A központi kormányzatba besorolt szervezetek nettó (állampapírállománnyal csökkentett) adóssága

 611,5

 1 155,0

 1 122,6

 1 052,5

 1,9%

 3,4%

 3,2%

 2,7%

 Speciális ügyletek (PPP, Gripen, BTA, Diákhitel-2)

 130,8

 134,5

 114,6

 99,6

 0,4%

 0,4%

 0,3%

 0,2%

 Helyi kormányzat (alszektoron belül konszolidált) adóssága

 45,7

 60,3

 80,4

 129,7

 0,1%

 0,2%

 0,2%

 0,3%

 Hitelviszonyt megtestesítő követelések más alszektorokkal szemben

 21,6

 27,1

 236,3

 519,3

 0,1%

 0,1%

 0,7%

 1,4%

 Helyi kormányzat hozzájárulása a kormányzati szektor adósságához

 24,1

 33,3

 -156,0

 -389,6

 0,1%

 0,1%

 -0,4%

 -1,0%

 Ebből:

 

 

 

 

 

 

 

 

 A helyi kormányzatba besorolt szervezetek adóssága

 16,0

 19,6

 19,5

 29,4

 0,0%

 0,1%

 0,1%

 0,1%

 Társadalombíztosítás (alszektoron belül konszolidált) adóssága

 18,2

 44,1

 102,0

 143,7

 0,1%

 0,1%

 0,3%

 0,4%

 Hitelviszonyt megtestesítő követelések más alszektorokkal szemben

 9,4

 14,2

 28,4

 23,6

 0,0%

 0,0%

 0,1%

 0,1%

 Társadalombiztosítás hozzájárulása a kormányzati szektor adósságához

 8,7

 29,9

 73,6

 120,1

 0,0%

 0,1%

 0,2%

 0,3%

 Kormányzati szektor adóssága

 24 975,0

 26 336,5

 26 912,2

 28 095,5

 76,6%

 76,6%

 75,9%

 73,3%

A központi kormányzat adósságkomponensei GDP-arányos csökkenésének folyamata 2017-ben erősödött, a besorolt szervezeteknél is. A társadalombiztosítás kincstári megelőlegezése folyamatos és növekvő, míg az önkormányzatok megtakarító pozíciója lényegesen nőtt 2016-hoz képest. Az önkormányzatok költségvetési többlete részben állampapírokban, részben betétekben nyer elhelyezést.

-----STARTING---POINT---RESZLETES---

Részletes indokolás

Az 1-2. §-hoz

A törvény első szakaszai a központi alrendszer, a hazai működési költségvetés, a hazai felhalmozási költségvetés és az európai uniós fejlesztési költségvetés 2017. évi kiadásainak és bevételeinek főösszegét, valamint egyenlegét rögzítik.

A 3. §-hoz

A 3. § részletesen bemutatja, hogy az államadósság-mutató a Magyarország gazdasági stabilitásáról szóló 2011. évi CXCIV. törvény (a továbbiakban: Gst.) 2. § (1) bekezdése alapján számított mértéke 2017. évben megfelelt az Alaptörvény 36. cikk (5) bekezdésében meghatározott követelménynek, mivel az azonos módszertan alapján számított 2016. évi államadósság-mutatónál kisebb mértéket ért el.

A 4. §-hoz

A Gst. 11. § (1) bekezdésének felhatalmazása alapján történt adósság-visszafizetéseket tartalmazza. A törlesztések a Kincstári Egységes Számla (a továbbiakban: KESZ) adósságtörlesztési számlája terhére teljesültek.

Az 5. §-hoz

Az államháztartás központi alrendszere hiányának finanszírozási módjáról számol be. A hiányt forint államkötvények kibocsátásával és forinthitelek felvételével finanszírozta az államháztartásért felelős miniszter.

A 6. §-hoz

A törvényben szereplő forint- és deviza állampapír kibocsátások biztosították az adósság-visszafizetések finanszírozását.

A 7. §-hoz

A költségvetési törvény a KESZ likviditásának biztosítására is felhatalmazta az államháztartásért felelős minisztert, amelynek során csökkentette a kincstárjegyek állományát.

A 8. §-hoz

Az államháztartás központi alrendszerén belül a társadalombiztosítás pénzügyi alapjai alaponkénti hiányát a zárszámadásban kell rendezni. A törvény az Egészségbiztosítási Alap (a továbbiakban: E. Alap) 2017. évi költségvetési hiányának a KESZ hitelállományából 2018. december 28-ai hatállyal történő elengedéséről rendelkezik.

Az Országgyűlés elengedi Budapest Fővárosi Önkormányzatnak a Római parti árvízvédelmi védmű megvalósításának támogatása jogcímen 2011. és 2012. években kapott támogatás visszafizetési kötelezettsége miatt keletkezett ügyleti és késedelmi kamattartozását.

A Magyar Exporthitel Biztosító Zrt. kezelésében lévő, az államot megillető külföldi követelésekről történő lemondásra a felsorolt ukrán, szerb, olasz, nagy-britanniai és amerikai egyesült államokbeli relációban azok behajthatatlansága miatt kerül sor. A követelések egy részét az adós ellen folyó felszámolási eljárásban vagyon hiányában nem lehetett érvényesíteni vagy az adós vállalkozás törlésre került. Más esetekben a követelések elévültek, vagy az adóssal kötött megállapodás alapján további megtérülés nem várható. A kelet-ukrajnai térségben működő ukrán vállalkozások megsemmisült gyártelepei, üzemei kapcsán jóvátételnek, illetve állami kárrendezésnek nincs realitása. Az elengedett devizakövetelések forintra átszámított nagyságrendje 500 millió forint.

A Pécsi Vasutas Sportkör (PVSK) a felszámolási eljárás alatt lévő DRB Banknál a sportfejlesztési program megvalósítására elkülönített forrását zárolás miatt csak részben használhatta fel. A Banknál elkülönített számlákon lévő támogatást időközben a felszámolási eljárás miatt zárolta a felszámoló biztos. Mindezek okán a sportfejlesztési program csak részben valósult meg és a fel nem használt összeggel való elszámolás és visszafizetés a kialakult helyzet miatt ellehetetlenült. A látvány-csapatsport támogatását biztosító támogatási igazolás kiállításáról, felhasználásáról, a támogatás elszámolásának és ellenőrzésének, valamint visszafizetésének szabályairól szóló 107/2011. (VI. 30.) Korm. rendelet 14. § (2) bekezdése szerint a támogatást minden esetben vissza kell fizetni, ha nem használták fel a támogatási összeget (függetlenül attól, hogy a kedvezményezettnek felróható, vagy nem felróható okból). Tekintettel arra, hogy a PVSK ezen támogatást a kialakult helyzetre tekintettel fel sem tudta volna használni, indokolt a támogatás-visszafizetési kötelezettség nem teljesítéséből adódó tartozás elengedése.

A 9. §-hoz

A Nyugdíjbiztosítási Alapnál (továbbiakban: Ny. Alap) 2016. évben keletkezett működési költségvetési maradvány felhasználását mutatja be a 2017. évi működési kiadás részeként.

A 10. §-hoz

A rendelkezés bemutatja az E. Alapnál 2017. évben keletkezett működési előirányzat-maradványt, valamint az E. Alap 2017. évi működési kiadásai között a 2016. évi működési előirányzat-maradvány felhasználását.

A 11. §-hoz

A törvény tartalmazza

a) az Ny. Alap fejezetnél az adott előirányzatnál (nyugellátás megállapítás, nyugdíjemelés, egyszeri segély) méltányossági ellátásra fordított kiadások összegét,

b) az E. Alap fejezetnél az adott előirányzatnál (Csecsemőgondozási díj, Terhességi-gyermekágyi segély, Táppénz, Gyermekgondozási díj, Gyógyító-megelőző ellátás, Gyógyszertámogatás, Gyógyászati segédeszköz támogatás) méltányossági ellátásra fordított kiadások összegét.

A 12. §-hoz

Az Országgyűlés megállapítja az előírt megtérítési, visszautalási, elszámolási és befizetési kötelezettségek teljesítését.

A 13. §-hoz

A törvény tartalmazza a társadalombiztosítás pénzügyi alapjai közreműködésével, de nem az Alapok terhére folyósított ellátások megtérítési különbözetének pénzügyi rendezését, határidő meghatározásával.

A 14. §-hoz

Az Ny. Alapnak a korengedményes nyugdíj elszámoláshoz kapcsolódó nyilvántartott követelések elszámolását tartalmazza a Munkáltatói befizetésekből finanszírozott korengedményes nyugdíjhoz kapcsolódóan a Nemzeti Foglalkoztatási Alappal.

A 15. §-hoz

Az Ny. Alap 2017. évi hiányának rendezését tartalmazza, határidő meghatározásával.

A 16. §-hoz

Az Európai Gazdasági Térség Finanszírozási Mechanizmus és a Norvég Finanszírozási Mechanizmus forrásaira nem történt kötelezettségvállalás.

A 17. §-hoz

Az (1) bekezdés a Partnerségi Megállapodás keretében, valamint a Belügyi alapokból finanszírozott programok, projektek esetén az uniós forrásokra és a kapcsolódó központi költségvetési finanszírozásra tett kötelezettségvállalások összegének jóváhagyásáról rendelkezik.

A (2) bekezdés az Európai Hálózatfinanszírozási Eszköz keretében a 2014-2020-as pénzügyi perspektívában megvalósuló programok, projektek esetében a program forrásaira és a kapcsolódó központi költségvetési finanszírozásra tett kötelezettségvállalások összegének jóváhagyásáról rendelkezik.

A 18-20. §-hoz

A helyi önkormányzatok 2017. évi állami támogatásait tartalmazza, valamint a 2016. december 31-én kötelezettségvállalással terhelt Kvtv. 3. melléklet 2. Helyi önkormányzatok felhalmozási célú költségvetési támogatásai pontja szerinti támogatások elszámolásainak eredményeit, az ezekkel kapcsolatos központi költségvetési és az önkormányzati visszafizetési kötelezettségeket.

Az államháztartásról szóló törvény végrehajtásáról szóló 368/2011. (XII. 31.) Korm. rendelet (a továbbiakban: Ávr.) 112. § (4) bekezdés a) pontja értelmében az a helyi önkormányzat, amely visszafizetési kötelezettségének az éves költségvetési beszámoló kincstárhoz történő benyújtására előírt határidőt követő 15 napon belül nem tesz eleget, késedelmi kamatot fizet. Az Ávr. 112. § (5) bekezdése szerint a késedelmi kamatfizetési kötelezettség kezdő napja így 2018. április 5.

Az államháztartás számviteléről szóló 4/2013. (I. 11.) Korm. rendelet 32. § (1) és (4) bekezdése és a 35/A. § értelmében a helyi önkormányzat az éves költségvetési beszámolóját a kincstárnak március 20-áig nyújtja be.

A 21. §-hoz

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-a alapján a szociális, gyermekjóléti és gyermekvédelmi közfeladat ellátásához az egyházi fenntartókat az állami, önkormányzati fenntartókkal azonos állami támogatás illeti meg. Az egyházi és az állami, önkormányzati fenntartású intézmények 2017. évi támogatásának kiegyenlítése céljából a szociális, gyermekjóléti és gyermekvédelmi területen támogatásrendezés szükséges.

Az egyházi fenntartót a Kvtv. 41. § (3) bekezdés alapján az általa fenntartott támogató szolgáltatás és közösségi alapellátások után kiegészítő támogatás illeti meg. A kiegészítő támogatás az egyházi fenntartót a 2017. évi központi költségvetés végrehajtása során az állami, illetve önkormányzati fenntartók ugyanezen szolgáltatásokon elszámolt működési, kiadás és bevétel egyenlegének rendezése alapján illeti meg.

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos fogyasztói árindex közötti különbözet rendezését az érintett egyházakkal.

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-a alapján a köznevelési közfeladat ellátásához az egyházi fenntartókat az állami, önkormányzati fenntartókkal azonos állami támogatás illeti meg. Az egyházi és az állami, önkormányzati fenntartású intézmények 2017. évi támogatásának kiegyenlítése céljából a köznevelésben a jelzett támogatás-rendezés szükséges.

A 22. §-hoz

A hatályba léptető és deregulációs rendelkezést tartalmazza.