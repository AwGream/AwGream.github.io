2017. évi LXXVII. törvény indokolása

egyes adótörvények és más kapcsolódó törvények módosításáról

-----STARTING---POINT---ALTALANOS--- 

A módosítások kiemelt célja gazdaság versenyképességének növelése, az adóadminisztráció csökkentése, az adózás egyszerűsítése, valamint egyes kiemelt célokat ösztönző adópolitikai intézkedések bevezetése. A törvény továbbá a korábbi törvénymódosításokat követően felmerült gyakorlati kérdésekkel, felvetődött problémákkal összefüggésben tartalmaz számos jogtechnikai módosítást, pontosítást, valamint kiegészítést az egyértelmű jogalkalmazás érdekében, továbbá jogharmonizációs kötelezettségek teljesítését is szolgálja.

A személyi jövedelemadóban az adminisztráció egyszerűsítését szolgálja az ún. adókiegyenlítés intézményének megszüntetése: az ingatlan értékesítéséből származó jövedelmét idősotthoni férőhely megszerzésére fordító magánszemély további külön adminisztráció nélkül levonhatja vagy visszaigényelheti az erre a célra fordított jövedelem adóját. Kedvezőbbé válik az ún. praxisjog átruházásából származó jövedelem adózása is. Az adózók szempontjából kedvező irányban változik néhány költség-elszámolási szabály: kiegészül a saját tulajdonú járművek fogalmát meghatározó szabály, változik a jármű tulajdonjogának igazolási módja, módosulnak a bel- és külföldi kiküldetésre járó, igazolás nélkül levonható napidíjak elszámolásával kapcsolatos rendelkezések. Új jogcímekkel egészül ki a törvény adómentes bevételeket felsoroló melléklete.

A törvény eltörli továbbá a bérbeadást terhelő egészségügyi hozzájárulás fizetési kötelezettséget is.

A társasági adóban megszűnik a bejelentett részesedés 10 százalékos értékhatára, továbbá a start-up vállalkozások kutató-fejlesztő foglalkoztatására vonatkozó feltétele. A törvény szerint a jövőben a munkavállalói bérlakások bekerülési értékével (felújítás esetén a bekerülési érték növekményével) egyező összegben adóalap-csökkentéssel élhetnek az adózók a beruházás, felújítás adóévében. A jövőben továbbá adóalap-kedvezmény lesz elérhető - az európai uniós szabályokkal összhangban - az elektromos töltőállomások létesítése és üzemeltetése esetén.

A módosítás egyértelművé teszi, hogy mind a kisvállalati adóalanyiság kezdetét megelőző nappal, mint mérlegfordulónappal, mind a kisvállalati adóalanyiság megszűnésének napjával, mint mérlegfordulónappal kezdődő, illetve lezáruló üzleti évről beszámolót kell készíteni, letétbe helyezni és közzétenni.

A látvány-csapatsportok támogatásának adókedvezményét - amatőr szervezetek és utánpótlás-nevelés támogatása esetén - pénzügyi szervezetek különadójában is le lehet hívni, a fizetendő adó 50 százalékáig, a törvényben meghatározott feltételek teljesítése esetén.

A helyi adótörvény előirányzott szabályai főképp a versenyképesség, a befektetői bizalom növelését és a változó IFRS-ekhez való igazodást szolgálják.

Az illetéktörvény módosítása néhány kisebb, a jogalkalmazás során felmerült problémára ad egyértelmű szövegezéssel választ, továbbá bővíti az illetékkedvezménnyel érintett lakáscserék esetét, mindemellett a NAV adóadminisztrációs terheit csökkenti.

A regisztrációs adóról szóló törvény módosítása pontosítást tartalmaz azzal összefüggésben, hogy 2018. január 1-jétől DT és CK diplomáciai betűjelű rendszámok kiváltásra kerülnek a CD betűjelű rendszámmal.

Az általános forgalmi adóról szóló törvény módosításával 2018. január 1-től az internet-hozzáférés áfa kulcsa 18%-ról 5%-ra, a hal áfa kulcsa 27%-ról 5%-ra csökken.

A jövedéki adóról szóló törvény módosítása az állami támogatási szabályokra vonatkozó pontosításokat tartalmaz. Bővül a kisüzemi sörfőzdékre vonatkozó kedvezményezettek köre, a korábbi 20 ezer helyett minden legfeljebb 200 ezer hektoliter mennyiségű sört előállító gazdálkodóval. Továbbá az előállítást végző hazai adóraktárak érdekeit szem előtt tartva módosulnak a jövedéki biztosítékszabályok. A Földművelésügyi Minisztérium és a Hegyközségek Nemzeti Tanácsa együttes kérésére a borászatok 2017. augusztus 15-ével esedékes jövedéki adatszolgáltatása még a régi jövedéki szabályok szerint teljesítendő.

Adózás rendje

A törvény adóigazgatást érintő rendelkezései elsődlegesen a gazdaság fehérítését célozzák. A személyi jövedelemadó meghatározott részének az adózó rendelkezése szerinti felhasználásáról szóló 1996. évi CXXVI. törvény módosításával az adózók adminisztrációs terhei csökkennek. Az adózás rendjéről szóló törvény módosításával az állami adó- és vámhatóság előtt ismertté válnak a székhelyszolgáltatást 2017. január 1-jét megelőzően igénybevevők is. Az alanyi adómentességet választó egyéni vállalkozók is pénzforgalmi számlanyitásra lesznek kötelezettek a módosítással. A belföldi gazdasági társaságoknak a jövőben a külföldi bankszámlájukhoz kapcsolódóan bejelentési kötelezettségük keletkezik. Bevezetésre kerül az adófizetési biztosíték jogintézménye az adóregisztrációs akadályokkal nem érintett, de adótartozással rendelkező vagy adótartozással megszűnt cégben döntési pozíciót viselő azon személyek esetén, akik (amelyek) új cégben kívánnak részt venni. Az adózó részére kedvezményt biztosító eljárásokban generális jelleggel írja elő az Art., hogy a kedvezmény megadásának minden esetben feltétele a nettó adótartozás mentesség. A NAV honlapján közzétételre kerülnek azon adózók adatait is, akik ÁFA bevallási kötelezettségüknek több mint két bevallási időszakon keresztül nem tettek eleget. Jogalkalmazást segítő intézkedésként meghatározásra kerül, hogy amennyiben a közigazgatási ügyben eljáró bíróság a hatóságot új eljárásra kötelezi és ezzel a bírósági döntéssel szemben perújítási vagy felülvizsgálati kérelmet terjesztettek elő, a hatóságnak lehetősége lesz az eljárás felfüggesztésére. A súlyosítási tilalom alól kivételként meghatározásra kerül, hogy amennyiben az új határozat meghozatalát ellenőrzés (felülellenőrzés) előzi meg, és az ellenőrzésről (felülellenőrzésről) készült jegyzőkönyvet az egy éves időtartamon belül átadják vagy postára adják, az adózóra terhesebb megállapításokat tartalmazó határozat az egy éves időtartam leteltét követően is - de legkésőbb 18 hónapon belül - meghozható lesz.

A közigazgatási bürokráciacsökkentéssel összefüggő törvénymódosításokról szóló 2015. évi CLXXXVI. törvény az adószakértői, az adótanácsadói és az okleveles adószakértői tevékenységet bejelentéshez kötött tevékenységgé alakította át. Az új szabályok tényleges alkalmazására ugyanakkor a kapcsolódó, jelenleg hatályos átmeneti szabály alapján csak 2017. július 1-jétől kerül sor.

Tekintettel az új Art., valamint a hatósági eljárásokat szabályozó, a Ket.-et felváltó általános közigazgatási rendtartásról szóló 2016. évi CL. törvény 2018. január 1-jei hatályba lépésére, indokolt a 2017. július 1-jei bevezetést 2018. január 1-jére halasztani, és az ehhez szükséges jogalkotási feladatokat (törvényi és miniszteri rendeleti módosítások) is ehhez az időponthoz igazítani.

A Készpénz törvény módosítása a napi feladatok gördülékenyebb ellátását szolgáló technikai módosítást tartalmazza, egyúttal egyértelművé téve, hogy a közigazgatási eljárás általános szabályairól szóló szabályt kell „mögöttes” eljárási szabálynak tekinteni a készpénz törvény alkalmazásakor.

A Nemzeti Adó- és Vámhivatalról szóló törvény módosítása a jogalkalmazás során felmerült problémák kezelését szolgálja.

A Vámtörvény rendelkezéseinek felülvizsgálta azzal a céllal történt, hogy a jogalkalmazói tapasztalatok és visszacsatolások, illetve egyes esetekben a bíróság általi döntésekhez vezető úton tapasztalt jogértelmezési nehézségek alapján a nemzeti vámjogi rendelkezéseket pontosítsuk, kiegészítsük, adott esetben dereguláljuk.

A számviteli törvény módosítása az új általános közigazgatási rendtartással összefüggő módosításokat, valamint a gyakorlati végrehajtást segítő pontosító, kiegészítő rendelkezéseket tartalmaz. A gyakorlatban felmerült igényekkel összefüggésben pontosítja a törvény a származékos leszállítási ügyletek elszámolására vonatkozó rendelkezéseket oly módon, hogy az ilyen ügyletek keretében beszerzett eszközök esetében akkor is előírja a valós értéken történő átértékelést a bekerülés napjára vonatkozóan, ha egyébként a valós értéken történő értékelést nem alkalmazzák.

A törvény egy évvel (2018-ról 2019-re) elhalasztja az IFRS-ek kötelező alkalmazásának bevezetését a szövetkezeti hitelintézetek és a szövetkezeti hitelintézetek integrációjában részt vevő egyéb hitelintézetek számára.

A szabályozott ingatlanbefektetési társaságokról szóló törvény módosításának elsődleges célja az ilyen társaságok létrejöttének elősegítése és minél szélesebb körben történő elterjedése, amely hozzájárulhat az ingatlanpiac és a tőzsdei jelenlét miatt a tőkepiacok fellendüléséhez.

-----STARTING---POINT---RESZLETES---

Az 1. §-hoz

Az Szja törvény jelenleg csak az iskolarendszeren kívüli képzés fogalmát definiálja, amiből komplementer módon levezethető, hogy mi minősül iskolarendszerű képzésnek. A fogalom (iskolarendszeren kívüli képzés) és annak komplementere (iskolarendszerű képzés) jól alkalmazható a hazai (középfokú vagy felsőfokú oktatási intézményben folytatott) képzésekre, de gondot okoz az alkalmazása a külföldön folytatott tanulmányokra. A törvény a gyakorlati alkalmazás megkönnyítése érdekében - hiánypótló jelleggel - az iskolarendszerű képzés fogalmával egészíti ki az Szja törvényt. Az új fogalommal egyértelművé válik, hogy a külföldön (EGT-tagállamban, Svájcban) folytatott tanulmányok is minősülhetnek iskolarendszerű képzésnek, ha azok folytatására tanulói vagy hallgatói jogviszonyban (vagy a külföldi jog szerint ennek megfelelő jogviszonyban) kerül sor. A fogalom továbbá értelmezhető az előzőekben nem említett külföldi államokban (pl. Amerikai Egyesült Államok) folytatott képzésekre is.

A 2. §-hoz

A módosítás a közös tulajdon hasznosítása Szja törvény és Áfa törvény szerinti szabályainak összehangolására, illetve egyértelműsítésére irányul. A pontosító rendelkezés azt rögzíti, hogy tulajdonostársak közössége esetén a közös tulajdonból származó bevétellel szemben bármely tulajdonostárs nevére kiállított bizonylat alapján elszámolható a felmerült költség.

A 3. §-hoz

A törvény értelmében 2018-tól kedvezően változnak az orvosi praxisjog átruházásából származó jövedelem adózási szabályai. A jövő évtől kezdődően a működtetési jog átruházásáért kapott ellenérték az eredeti jogosult magánszemélynél adómentes, így ezen magánszemélyek a 2007 előtt hatályos szabályozáshoz hasonló adózási helyzetbe kerülnek. Az egyéb módon (nem eredeti jogosultként) bevételt szerzők adózása is kedvezően változik. A működtetési jog átruházásáért kapott bevétel alapján megállapított jövedelem változatlanul egyéb jövedelemnek minősül, és a jövedelem megállapításának módja sem változik, a jövedelem ugyanakkor - a törvényben foglaltak szerint - a szerzés és értékesítés között eltelt idő függvényében csökkenthető: ha a praxisjog értékesítése a megszerzés évében vagy az azt követő évben történik, az adóköteles jövedelem a számított összeg 100 százaléka, ha a második évben történik, a 90 százaléka, ha a harmadik évben történik, a 60 százaléka, ha a negyedik évben történik, a 30 százaléka. Amennyiben az értékesítés a szerzést követő ötödik évben vagy később történik, úgy a jövedelem adómentes.

A 4. §-hoz

Az Szja törvény hatályos szabályozása alapján a tevékenységét év közben kezdő vagy megszüntető, átalányadózást alkalmazó egyéni vállalkozó a rá vonatkozó bevételi értékhatárt a tevékenység folytatásának napjaival arányosan veheti figyelembe. A módosítás ezen arányosítási szabályt kiterjeszti a tevékenységüket szüneteltető egyéni vállalkozókra is.

Az 5. §-hoz

Ha az ingatlant értékesítő magánszemély az ingatlan-értékesítésből származó jövedelmét az Szja törvény által kedvezményezett lakáscélra fordítja, úgy a felhasznált jövedelemre jutó adót nem kell megfizetnie (ha a lakáscélú felhasználás a bevallás benyújtása előtt megtörténik), vagy a megfizetett adó az értékesítést követő második év végéig - az ún. adókiegyenlítés módszerével - visszaigényelhető (ha a lakáscélú felhasználás a jövedelem bevallása után történik). Az Szja törvény által kedvezményezett lakáscélú felhasználás: az értékesítő magánszemély által saját maga, közeli hozzátartozója vagy élettársa részére idősek otthonában, fogyatékos személyek lakóotthonában vagy más hasonló (pl. ápolási) intézményben biztosított férőhely megszerzése. Tekintettel az adókiegyenlítési szabály bonyolultságára a törvény kezdeményezi ezen intézmény megszüntetését, és ezzel egyidejűleg egy jóval egyszerűbb szabály bevezetését. A módosított szabály értelmében, ha az ingatlanértékesítésből származó jövedelem lakáscélú felhasználása az adóbevallás benyújtását követően történik, akkor a magánszemély a felhasznált jövedelemre jutó adót az ingatlan átruházását követő második év végéig visszaigényelheti. A változtatás összefügg a 11. § (1) bekezdés 1. pontjában szereplő módosítással.

A 6. §-hoz

2016. január 1-jétől több ponton módosult a számviteli törvény. Az egyik fontos változás, hogy módosult az osztalékfizetés rendje. Negatív eredménytartalék esetén a vállalkozás csak abban az esetben fizethet osztalékot, ha az adott üzleti év pozitív üzleti eredményének összege meghaladja a negatív eredménytartalék értékét. Az előbbi módosulásra tekintettel az Szja törvény a számviteli szabályok (így különösen számviteli törvény, IFRS) szerint osztalékként meghatározott jövedelmet tekinti alkalmazásában osztaléknak.

A 7. §-hoz

Az Szja törvény hatályos szabályozása alapján a szakszervezet béren kívüli juttatásként biztosíthat a törvényben meghatározott személyi kör részére (az adóévben és személyenként a minimálbér összegéig) üdülési szolgáltatást. Ugyancsak béren kívüli juttatásnak minősül a szövetkezet közösségi alapjából a szövetkezet magánszemély tagja részére nem pénzben adott juttatások értékéből személyenként a minimálbér havi összegének 50 százalékát meg nem haladó rész. 2016-ban az értékhatárt meghaladóan biztosított juttatások egyes meghatározott juttatásként viseltek közterheket, ugyanakkor 2017-től a meghaladó juttatás (konkrét rendelkezés hiányában) egyéb jövedelemként adóköteles. A törvényben szereplő módosítás biztosítja, hogy az értékhatárt meghaladóan adott juttatások (hasonlóan a 2017 előtti állapothoz) egyes meghatározott juttatásként adózhassanak.

A 8. §-hoz

Az Szja törvény új átmeneti rendelkezéseket fogalmaz meg, amely lehetővé teszi az érintett §-ok 2017. január 1-jétől történő alkalmazhatóságát. A (2) bekezdés arról rendelkezik, hogy a 2018. január 1-jén már fennálló határozott időtartamú munkaviszony esetén az adómentes mobilitási célú lakhatási támogatásra jogosító időtartam számítása során a munkaviszony létrejöttének napjaként 2018. január 1-jét lehet figyelembe venni. A (3) bekezdés alapján a vonatkozó kormányrendeletben meghatározott összegű bel- és külföldi napidíj igazolás nélkül történő levonhatóságának saját számlás szállítást végző vállalkozásokra történő kiterjesztése a rendelkezés hatálybalépését követően megkezdett kiküldetésekre alkalmazható.

A 9. §-hoz

Az Szja törvény 1. számú melléklete a törvény 1. melléklete, 3. számú melléklete a törvény 2. melléklete szerint módosul.

A 10. §-hoz

Szövegcserés módosítások.

A 11. §-hoz

Hatályon kívül helyező rendelkezések.

A 12. §-hoz

A törvény kimondja, hogy a tulajdoni részesedést annak mértékétől függetlenül bejelentett részesedésként lehet kezelni.

Az ellenőrzött külföldi társaság esetében a részesedés fennállása akkor teljesül, ha a részesedés az adózó adóévének a többségében fennáll.

A törvény meghatározza az elektromos töltőállomás fogalmát.

A 13. §-hoz

A törvény jogtechnikai pontosításról gondoskodik.

A 14. §-hoz

A törvény szerint csökkenti az adózás előtti eredményt az adózó által a munkavállalói számára, azok lakhatásának biztosítása céljából épített bérlakás (hosszú élettartamú szerkezetű épület) bekerülési értékeként, a bekerülési értékének növekményeként kimutatott összeg a beruházás, felújítás befejezésének adóévében. A visszaélések megakadályozása érdekében a rendelkezés kimondja, hogy az adóalap-kedvezményt csak az olyan legalább heti 36 órás munkaidőben foglalkoztatott munkavállaló és ennek vele együtt lakó közeli hozzátartozója elhelyezésére szolgáló ingatlanok vonatkozásában lehet alkalmazni, akinek nincs lakóhelye azon a településen, ahol a munkahelye van, feltéve, hogy a munkavállaló lakóhelye legalább 60 kilométerre van a munkahelye szerinti településtől, vagy a munkahelye és lakóhelye közötti, naponta, tömegközlekedési eszközzel történő oda- és visszautazás ideje a 3 órát meghaladja. Az adóalap-kedvezményt nem lehet alkalmazni, ha az adózó kapcsolt vállalkozásának minősülő munkavállalóját, ennek hozzátartozóját szállásolja el.

A Jedlik Ányos Tervhez kapcsolódó jogalkotási feladatokról szóló 1487/2015. (VII. 21.) Korm. határozat értelmében a nemzetgazdasági miniszter feladata, hogy gondoskodjon az elektromos járművek használatához szükséges alapvető töltő-infrastruktúra kiépítéséről. Ennek támogatása érdekében az elektromos töltőállomások bekerülési értékének összege - a meg nem térülő eredmény erejéig - levonhatóvá válik a társasági adóalapból. A rendelkezés összhangban áll a helyi infrastruktúrára irányuló beruházási támogatások állami támogatási szabályaival.

A 15. §-hoz

Az európai uniós irányelvi szabályozást átültetve az adóalapba beszámítandó jövedelmet az adózó a gazdálkodó szervezetben fennálló tulajdoni részesedése arányában kell kiszámítani.

A 16. §-hoz

A törvény az IFRS-ek társasági adózási célú alkalmazásának a Szit. tv. hatálya alá eső adózók számára történő lehetővé tételéről gondoskodik.

A SZIT szabályait választó és ezzel egyidejűleg az IFRS-ek alkalmazására áttérő adózó az adóelőleg minimum, a minimumadó és az adatszolgáltatás szabályait nem alkalmazza az adómentes jövedelmei tekintetében. Ezeket a garanciális rendelkezéseket csak akkor kell alkalmaznia az IFRS-ekre áttérő SZIT-nek, ha az áttérést követően adóköteles jövedelme keletkezik és akkor is csak az adóköteles jövedelemrészre.

A 17. §-hoz

A Tao. tv. 1. számú melléklete alkalmazásában az IFRS-ek szerinti beszámolót készítő adózóknál a számvitelről szóló törvény szerint megállapított terv szerinti értékcsökkenésnek kell tekinteni az IFRS-ek szerint megállapított értékcsökkenést.

A 18. §-hoz

A törvény technikai pontosításként kimondja, hogy az IFRS-ek szerinti egyedi beszámoló készítésére áttérő adózók esetében a minimumadó fizetési kötelezettség szempontjából az arányosság érdekében minden esetben 12 hónapra jutó, azaz évesített összegek kerülnek összehasonlításra.

A 19. §-hoz

A növekedési adóhitel kapcsán az európai uniós szabályokkal való összhang érdekében kamatfizetési kötelezettséget ír elő a fizetési halasztással érintett adót illetően.

A 20. §-hoz

Az ellenőrzött külföldi társaságból származó jövedelem adóalap-növelő tételére vonatkozó új rendelkezést az adózó 2017-re választás szerint alkalmazhatja.

Az ellenőrzött külföldi társaságból származó, 2017-et megelőző időszaki jövedelem adóalap-növelő tételére vonatkozóan az adózó választása szerint a 2016. december 31-én hatályos rendelkezéseit alkalmazza.

Az elektromos töltőállomásokra vonatkozó adóalap-kedvezményt a 2017. június 30-át követően megkezdett beruházások vonatkozásában lehet alkalmazni.

A növekedési adóhitel összegére jutó adóelőleg, adó elhalasztására tekintettel fizetendő kamatot a 2017. január 1-jét követően tett választások vonatkozásában kell alkalmazni, azzal, hogy a korábbi választás esetén is befizethető a kamat.

A 21. §-hoz

Az energiahatékonysági célokat szolgáló beruházás adókedvezményének végrehajtási szabályairól szóló rendeletre vonatkozó felhatalmazó rendelkezést módosítja.

A 22. §-hoz

A növekedési adóhitel kapcsán biztosított beruházási kedvezményre az általános csoportmentességi rendelet szerinti rendelkezéseket kell alkalmazni.

A törvény szerint az elektromos töltőállomásokra vonatkozó adóalap-kedvezményre az általános csoportmentességi rendelet szerinti rendelkezéseket kell alkalmazni

A 23. §-hoz

Szövegcserés módosítások.

A 24. §-hoz

A korai fázisú vállalkozás adóalap-kedvezményénél a kutató-fejlesztő foglalkoztatására vonatkozó feltételt törli.

A 25. §-hoz

Jogtechnikai pontosítás, amely a számviteli törvény jóváhagyott osztalék elszámolására vonatkozó szabályainak változása miatt szükséges az osztalékelőleg kétszeres adózásának elkerülésére.

A 26. §-hoz

Átmeneti rendelkezés a 2017. adóév vonatkozásában.

A 27. §-hoz

Jogtechnikai pontosítás.

A 28-29. §-hoz

A törvény rögzíti, hogy nem választhatja a közterhek ekho szerinti megfizetését az egyéni vállalkozó az egyébként ekho szerint adóztatható tevékenységére, ha arra az adóévben a kisadózó vállalkozások tételes adója szerinti adózást választotta.

A törvény 125 millió forintról 250 millió forintra emeli azt a bevételi határt, amelynek eléréséig a hivatásos sportolók, edzők választhatják az ekho-t, visszamenőleges hatállyal 2017. január 1-jétől.

A 30. §-hoz

Nem minősül az energiaellátók jövedelemadója alanyának a felszámolási vagy a kényszertörlési eljárás alatt álló adózó.

A 31. §-hoz

A Jedlik Ányos Tervhez kapcsolódó jogalkotási feladatokról szóló 1487/2015. (VII. 21.) Korm. határozat értelmében elfogadásra került az elektromobilitás hazai ösztönzéséről szóló Jedlik Cselekvési Terv, mely szerint a nemzetgazdasági miniszter feladata, hogy gondoskodjon az elektromos járművek használatához szükséges alapvető töltő-infrastruktúra kiépítéséről. Ennek támogatása érdekében az elektromos töltőállomások bekerülési értékének összege - a meg nem térülő eredmény erejéig - levonhatóvá válik az energiaellátók jövedelemadója alapjából, amennyiben a kedvezményt társasági adó szempontból nem érvényesítik. A kedvezmény igénybe vehető az adóalany kapcsolt vállalkozása által nem érvényesített kedvezmény tekintetében is. A rendelkezés összhangban áll a helyi infrastruktúrára irányuló beruházási támogatások állami támogatási szabályaival.

A 32. §-hoz

A törvény meghatározza az elektromos töltőállomás fogalmát.

A 33. §-hoz

Az elektromos töltőállomásokra vonatkozó adóalap-kedvezményt a 2017. június 30-át követően megkezdett beruházások vonatkozásában lehet alkalmazni.

A 34. §-hoz

A nappali tagozatos hallgatói jogviszonyuk mellett a kisadózó vállalkozások tételes adóját (KATA) választó, egyéni vállalkozóként tevékenységet végző adózók jelenleg főállású kisadózónak minősülnek, így utánuk havi 50 ezer forint mértékű tételes adófizetési kötelezettség keletkezik. Ettől eltérően, a Tbj. rendszerében a nappali tagozatos hallgatónak minősülő egyéni és társas vállalkozók mentesülnek a járulékfizetési alsó határ alapján történő járulékfizetés alól, esetükben a ténylegesen elért (járulékalapba tartozó) jövedelem képezi az egyéni járulékok alapját. A törvényben szereplő módosítás eredményeként a KATA hatálya alatt is kedvezőbb adózási megítélés alá esnek a nappali tagozatos hallgatói jogviszony mellett vállalkozási tevékenységet folytatók, azaz a jövőben nem minősülnek főállású kisadózónak (így utánuk az alacsonyabb összegű, havi 25 ezer forintos adófizetési kötelezettség keletkezik).

A 35. §-hoz

A hatályos szabályok szerint megszűnik a KATA szerinti adóalanyiság, ha a kisadózó vállalkozás nettó módon számított adótartozása a naptári év utolsó napján meghaladja a 100 ezer forintot. A módosítás lehetővé teszi, hogy az adóhatóság visszavonja a megszüntető határozatot, ha az adózó a határozat jogerőre emelkedésének napjáig megfizeti a tartozását és ezt igazolja az adóhatóság felé.

A 36. §-hoz

A módosítás a bevételi nyilatkozat szabályai között azt rögzíti, hogy a kisadózó bevételi nyilatkozata a jogkövetkezmények szempontjából bevallásnak minősül. Ez azt jelenti, hogy a nyilatkozat bevallás módjára helyesbíthető, annak elmulasztása, hibás vagy késedelmes teljesítése esetén a kisadózó a bevallásokra vonatkozó szabályok szerint szólítható fel a kötelezettség teljesítésére, illetve ennek eredménytelensége esetén a kisadózó bevallás elmulasztása miatt szankcionálható.

A 37. §-hoz

A kisvállalati adóról szóló törvény az adóalanyiság választása, illetve megszűnése esetén nem rendelkezik egyértelműen az üzleti évhez kapcsolódó beszámoló készítési kötelezettségekről. A módosítás gyakorlati végrehajtás elősegítése érdekében kimondja, hogy a kisvállalati adóalanyiság kezdetét megelőző nappal, mint mérlegfordulónappal, az azt megelőző üzleti évről beszámolót kell készíteni, letétbe helyezni és közzétenni.

A módosítás egyértelműsíti, hogy az adóalanyiság megszűnésének napjával, mint mérlegfordulónappal, a KIVA adóalanyiság üzleti évéről szintén beszámolót kell készíteni, letétbe helyezni és közzétenni.

A 38. §-hoz

Amennyiben év közben a kettős könyvvitelt vezető cég magánszemély tulajdonosai osztalékelőleget vesznek fel, megfizetik utána a személyi jövedelemadót, de a tárgyévi eredménytartalékból nem kerül kikönyvelésre. A jóváhagyott osztalékot csak következő üzleti évben kell kikönyvelni az eredménytartalékból. Ha a vállalkozás ekkor már a Katv. hatálya alatt működik, bevételi nyilvántartást kell vezetnie, a jóváhagyott osztalékot már nem kell könyvelnie. Ezért az áttéréskor az adóalapot csökkenteni kell a mérlegben kimutatott, a társasági adóalanyiság időszakában keletkezett eredménytartalék terhére felvett osztalékelőleg követelés könyv szerinti értékével, feltéve, hogy az előleget a beszámoló elfogadásakor osztalékként jóváhagyták.

A Katv. hatálya alá bejelentkező adózó az áttérést megelőző adóévről benyújtott (’71-es számú) bevallásában számol el többek között az osztalék utáni adót kiváltó adóról is. Az elszámoló bevallás benyújtásának határideje a bevallási időszak végét követő ötödik hónap utolsó napja - általános esetben, január 1-jei áttérést feltételezve - május 31. Az elszámoló bevallásban állapítja meg az adózó a tényleges adókötelezettségét, amelynek 1/3-ad része az elszámoló bevallás benyújtásával egyidejűleg, azaz május 31-én esedékes. A második 1/3 rész - a törvény eredeti szövege szerint - az üzleti évet követő adóév február 25-ig esedékes (a harmadik 1/3-ad az üzleti évet követő második adóév február 25-ig esedékes). Évközi áttérés esetén (pl.: 2016. február 1-jei áttérésnél) az a helyzet állhat elő, hogy törvény eredeti szövege szerint 2016. február 25-én az adózónak be kell fizetni egy olyan adókötelezettség 1/3-ad részét, amelyről 2016. június 30-án számol el ténylegesen. A módosítás méltányosabb eljárást biztosít a kisadózó számára.

A 39. §-hoz

A módosítás az egyes szabályok visszamenőleges alkalmazását lehetővé tevő rendelkezés jogtechnikai pontosítását tartalmazza: egyértelművé teszi, hogy a 2016. évi nyári módosítással beiktatott és utóbb módosított rendelkezés (a költségek fedezetére vagy fejlesztési célra folyósított támogatás bevételnek nem számító tételként való meghatározása) esetében az utóbb végrehajtott módosítás is visszamenőlegesen alkalmazható. Egyidejűleg a rendelkezés az alkalmazhatóság kezdő időpontját 2013. január 1-jére módosítja, figyelembe véve, hogy a Katv. ettől az időponttól hatályos.

A 40. §-hoz

Szövegcserés módosítások.

A 41. §-hoz

Hatályát vesztő rendelkezés.

A 42. §-hoz

Az IFRS-ek szerinti adózónak az innovációs járulékkötelezettségük megállapításakor a helyi iparűzési adóban előírt speciális rendelkezéseket megfelelően alkalmazniuk kell.

A 43. §-hoz

Az IFRS-ek szerinti adózókra vonatkozó rendelkezést a 2017. adóév vonatkozásában az adózó választása szerint alkalmazza.

A 44. §-hoz

A számviteli törvény rövidítés bevezetése.

A 45. §-hoz

A DT és CK diplomáciai betűjelű rendszámok 2018. január 1-jétől CD betűjelű rendszámmal történő kiváltására tekintettel szükséges pontosítást tartalmaz.

A 46. §-hoz

Jogtechnikai pontosítás miatt szükséges hatályon kívül helyező rendelkezés, összefüggésben az előző §-sal.

A 47. §-hoz

A törvény az egyértelmű jogalkalmazás érdekében kimondja, hogy az ún. hálózati szolgáltatás nem minősül internet-hozzáférési szolgáltatásnak, melyből következően arra a kedvezményes áfa kulcs nem vonatkozik.

A 48. §-hoz

Felhatalmazó rendelkezés az adópolitikáért felelős miniszter számára a számla, egyszerűsített számla, nyugta előállítása, adóigazgatási azonosítása, forgalmazása, nyilvántartása szabályainak rendeletben történő megállapítására.

A 49. §-hoz

A jogharmonizációs záradékot rögzíti.

Az 50. §-hoz

A törvény értelmében 27%-ról 5%-ra csökken a fogyasztási célú halakra vonatkozó áfakulcs. A törvény meghatározza a rendelkezés hatályba lépéséhez kapcsolódó átmeneti szabályt, amelynek értelmében az 5%-os adókulcsot azokban az esetekben kell alkalmazni először, amelyekben a fizetendő adó megállapításának időpontja 2018. január 1-jére vagy azt követő időpontra esik.

A törvény értelmében 18%-ról 5%-ra csökken az internet-hozzáférési szolgáltatásra vonatkozó áfa kulcs. Tekintettel arra, hogy az internet-hozzáférési szolgáltatást jellemzően időszakonkénti elszámolás keretében nyújtják, a törvény olyan átmeneti rendelkezést állapít meg - a korábbi áfa kulcs csökkentéshez kapcsolódó átmeneti előírásokhoz hasonlóan -, melynek értelmében a kedvezményes, 5 százalékos áfa kulcs azon internet-hozzáférési szolgáltatás tekintetében alkalmazandó először, amelynek az ún. elszámolási időszaka 2017. december 31-ét követően kezdődik, és amely tekintetében a fizetés esedékessége, valamint a számla vagy a nyugta kibocsátásának időpontja is 2017. december 31-ét követő időpontra esik. Abban az esetben, ha szolgáltatást nem időszakonkénti elszámolás mellett nyújtják, a törvény értelmében a kedvezményes kulcsot a 2017. december 31-ét követő adófizetési kötelezettségre kell először alkalmazni.

Az 51. §-hoz

Átmeneti rendelkezés az „alaki jogerő” fogalomról a „végleges döntés” terminológiára történő áttéréshez.

Az 52. §-hoz

2018. január 1-jétől 27%-ról 5%-ra csökken a fogyasztási célú halakra vonatkozó áfa kulcs, továbbá 18%-ról 5%-ra csökken az internet-hozzáférési szolgáltatásra alkalmazandó áfa kulcs.

Az 53. §-hoz

Szövegcserés módosítások, amelyeket egyéb jogszabályok módosulása indokol.

Az 54. §-hoz

Hatályon kívül helyező rendelkezést tartalmaz.

Az 55. §-hoz

A jövedéki törvény általános eljárásjogi háttérjogszabálya 2018-tól az adózás rendjéről szóló törvény lesz. Ezzel az adóügynek minősülő és a nem adóügynek minősülő jövedéki eljárások további egységesítése valósítható meg.

Az 56. §-hoz

A fedezetigazolás, mint biztosítéknyújtási forma lehetővé tétele, ami az ügyfelek számára kedvezőbb feltételeket teremt, mint a bankgarancia.

Pontosítás az ellenőrzött energiatermékek körének vonatkozásában az uniós irányelvvel való összhang érdekében.

A kisüzemi sörfőzde fogalmának módosítása, amely alapján - összhangban az uniós szabályozás által biztosított maximális lehetőséggel - 20 ezer helyett a 200 ezer hektoliterig előállítók tartoznak ide.

Az elektronikus cigaretta fogalmának pontosítása a dohányzást imitáló elektronikus eszközök elhagyásával, tekintettel arra, hogy a töltőfolyadék csak nikotintartalmú lehet.

Az 57. §-hoz

Szövegpontosítás, amely értelmében adófizetési kötelezettség keletkezik az egyéb ellenőrzött ásványolaj és megfigyelt termék saját felhasználás céljára történő importálása esetén is.

Az 58. §-hoz

Az egységes fogalomhasználat érdekében szükséges pontosítás.

Pontosítás, amely alapján a teljes megsemmisülés vagy helyrehozhatatlan károsodás belföldi bekövetkezésére vonatkozó bejelentés tekintetében a végrehajtási rendelet nem határoz meg kötelező adattartalmat.

Pontosítás, amely értelmében a csendes bor mellett a habzó bor esetében is az agrárpolitikáért felelős miniszter rendeletében meghatározott mértéket ismeri el hiányként az állami adó- és vámhatóság.

Annak egyértelművé tétele, hogy az adófizetési kötelezettség alól mentesült termékre főszabályként nem alkalmazandóak a jövedéki termékek szállítására és szabadforgalomban folytatott kereskedelmére vonatkozó rendelkezések.

Az 59. §-hoz

Annak meghatározása, hogy az Észak-atlanti Szerződésben részes állam fegyveres erejét, polgári állományát és éttermét, kantinját, vagy a törvényben kihirdetett nemzetközi szerződés alapján a szerződésben részes más állam fegyveres erejét, polgári állományát megillető adó-visszaigénylési jogosultságot csak akkor gyakorolja a Magyar Honvédség képviselőjeként a Magyar Honvédség pénzügyi és számviteli feladatokat ellátó szerve, ha a termékbeszerzés a Magyar Honvédség adózott termékkészletéből történt.

A 60. §-hoz

Az iratokra vonatkozó Ákr. szabályok alkalmazását az adózás rendjéről szóló törvény 2018-tól alkalmazni rendeli, ezért az eredetiben a hatóság rendelkezésére bocsátandó itatok körét a jövedéki törvény szintjén szükséges szabályozni miniszteri rendeleti szint helyett. Három okirattípust érint a szabály, a pénzügyi kötelezettségvállalást tartalmazó okiratokat (bankgarancia, biztosítási szerződés alapján kiállított kötelezvény, készfizető kezesi kötelezettségvállaló nyilatkozat), az erkölcsi bizonyítványt és a papír alapú jövedéki okmányok kiállításához adott aláírási címpéldányt. Utóbbi esetében rendeleti szinten lesz szabályozva azon esetek köre (ha a jogosult a NAV jelenlétében ad aláírásmintát vagy ha az európai uniós követelményeknek megfelelő különleges bélyegző alkalmazását kérik az engedélyezésnél), amikor nem szükséges az eredeti aláírási címpéldány benyújtása.

A 61. §-hoz

Meghatározásra kerül, hogy a termék előállításhoz és a működési időhöz kötött biztosítékkedvezményt egy adóraktár engedélyes esetében a teljes tevékenység figyelembevételével kell megállapítani, továbbá a módosítás alapján az adóraktár engedélyese által előállított termék az adóraktár engedélyes valamennyi adóraktárában biztosítékmentesnek minősül.

A légiközlekedési tevékenységet végző légijármű kiszolgálását végző adóraktárra vonatkozó biztosítékszabályok pontosítása annak érdekében, hogy a kedvezményes biztosíték a magáncélú kiszolgálást is végző adóraktárakra is vonatkozzon.

A 62. §-hoz

A jövedéki termék szabadforgalomba bocsátásáról az állami adó- és vámhatóság részére megküldendő adatokat érintő pontosítás.

A 63. §-hoz

Szövegpontosítások, figyelemmel arra, hogy a földgáz nem jövedéki engedélyköteles termék, továbbá a megfigyelt termékek importálása és tagállami behozatala nem jövedéki engedélyköteles tevékenység.

A 64. §-hoz

A jövedéki engedélyes kereskedő által azonos telephelyen és időben történő jövedéki kiskereskedelmi tevékenység esetén vezetendő nyilvántartásra vonatkozó pontosítás, amely alapján a nyilvántartásnak a jövedéki engedélyes és a jövedéki kiskereskedelmi tevékenysége keretében végzett értékesítésekre kell kiterjedni, továbbá az eljárások elhúzódásának elkerülése érdekében nem előírás az állami adó- és vámhatóság általi előzetes jóváhagyás.

A 65. §-hoz

A jövedéki eljárásokban általánosan nem lesz szükség az elektronikus nyilvántartások állami adó- és vámhatóság általi előzetes jóváhagyására.

A 66. §-hoz

A szállítólevél alkalmazására kötelezett személyi kör (adóraktár engedélyes és jövedéki engedélyes kereskedő) pontosítása, illetve az adóraktár által a repülőgép-üzemanyag magáncélú kiszolgálása esetén alkalmazandó okmány meghatározása.

A 67. §-hoz

A nem zárjegyköteles alkoholtermékek nagykereskedelméhez - a régi Jöt. szabályozásához hasonlóan - az új jövedéki szabályozás szerint sem kell jövedéki engedélyes kereskedői engedéllyel rendelkezni.

A 68. §-hoz

Az üzemanyagtöltő állomáson forgalmazandó és a nyilvántartás-vezetési kötelezettséggel érintett termékek körének pontosítása (ide értendő az üzemanyagcélú földgáz is), továbbá az üzemanyagtöltő állomásokra vonatkozó műszaki követelmények és adatszolgáltatási kötelezettség pontosítása. Továbbá az adatszolgáltatásra vonatkozó határidő meghosszabbítása, a tárgyhónapot követő hónap 5. napjáról a 12. napjára.

A 69. §-hoz

A dohánygyártmány és alkoholtermék zárjeggyel történő ellátására vonatkozó kivétel kiterjesztése a végső úti céllal tagállamba utazó utas részére történő értékesítés és a tagállamba közvetlenül repülő repülőgépek részére megvalósuló átadás esetére.

A 70. §-hoz

A rendelkezés megfelelő hatálybalépésének biztosítása érdekében szükséges jogtechnikai pontosítás.

A 71. §-hoz

Pontosítás az adóbevallás alapját képező információk vonatkozásában, valamint az adó-visszaigénylés időpontjára vonatkozó rendelkezések mindenesetre kiterjedő, teljes körű alkalmazása érdekében.

A 72. §-hoz

A mentesített szervezetek adó-visszaigénylésre vonatkozó speciális rendelkezés, amely értelmében ilyen esetekben, az általános szabálytól eltérően, az egyes, az általános forgalmi adót és a jövedéki adót érintő kiváltságok, kedvezmények és mentességek érvényesítésének végrehajtásáról szóló 11/2010. (III. 31.) PM rendeletben meghatározott időpont alkalmazandó.

A 73. §-hoz

Annak meghatározása, hogy a repülőgép-üzemanyag esetében az adófizetési kötelezettség alóli mentesülést, valamint a készletre vételét igazoló okmány ellenjegyzés céljából papíralapon is benyújtható az állami adó- és vámhatósághoz.

A 74. §-hoz

A végrehajtási rendeletben meghatározott szigorú számadású bizonylatok esetében a sorszámtartományok állami adó- és vámhatóság általi kiadhatóságát biztosító rendelkezés.

A 75. §-hoz

Az adóügynek nem minősülő jövedéki ügyekre is az adózás rendjéről szóló törvény adóügyekre vonatkozó szabályait kell alkalmazni 2018-tól.

A 76. §-hoz

Szövegpontosítás annak érdekében, hogy a közhiteles nyilvántartás a tevékenység megnevezésére is kiterjedjen.

A 77. §-hoz

A vasúti közlekedéshez és belvízi hajózáshoz felhasznált gázolajra vonatkozó állami támogatási határozat számának frissítése, a szabályok kiegészítése a támogatáshalmozás kizárásával, a határértékek tényével és a visszafizetési kötelezettség előírásával, illetve a mezőgazdaságban felhasznált gázolajhoz kapcsolódó állami támogatási szabályok megalkotása.

A 78. §-hoz

Annak meghatározása, hogy a gyorsított eljárásra vonatkozó szabályokat kizárólag a természetes személyekre kell alkalmazni. A módosítás alapján továbbá gyorsított eljárás során a tolmács alkalmazása mellőzhető, ha az érintett az idegen nyelvű tájékoztató átvételét követően, írásban lemond a tolmács igénybevételéről.

A 79. §-hoz

A kötelezően elkobzandó dolgok kiegészítése a jogosulatlanul megszerzett és lefoglalt adóügyi jelzéssel és technikai pontosítás a merev hivatkozások rugalmas hivatkozásokra történő cseréje érdekében.

A 80. §-hoz

Annak meghatározása, hogy az adóraktár részének tekintendő az adóraktár területét hajótöltési céllal elhagyó, jelölt gázolajat szállító tartályautó is.

Annak meghatározása, hogy az adóraktár engedélyesének a repülőgép-üzemanyagra vonatkozó adófizetési kötelezettség alóli mentesülést, valamint a lefejtett repülőgép-üzemanyag készletre vételét igazoló bizonylatot ellenjegyzés céljából be kell nyújtani az állami adó- és vámhatósághoz.

A 81. §-hoz

Törvényi szinten szükséges annak meghatározása, hogy a lakossági energiafogyasztó a saját háztartása céljára vásárolt földgáz közúti jármű üzemanyagaként történő felhasználásának bejelentése vonatkozásában az állami adó- és vámhatóság soron kívül tájékoztatja a műszaki biztonsági hatóságot és a földgáz ellátását biztosító szolgáltatót.

A 82. §-hoz

Kiegészítés annak érdekében, hogy az egyszerűsített adóraktári engedély megadásának továbbra se legyen feltétele a büntetlen előélet bizonyítása.

A 83. §-hoz

Szövegpontosítás, továbbá módosítás, amely értelmében a jövedéki engedélykötelezettség előírása nem vonatkozik a csendes bor és a kisüzemi bortermelőnél előállítható és tárolható palackos erjesztésű habzóbor kisüzemi bortermelő által végzett exportálásának és másik tagállamba kereskedelmi céllal történő szállításának esetére.

A 84. §-hoz

A hivatalos zár előállítására jogosító engedély feltételeit rögzítő rendelkezés.

A 85. §-hoz

A bérfőzés esetében a jogalkalmazási gyakorlat tapasztalatai alapján az adófizetésre kötelezett személyének pontos meghatározása érdekében szükséges módosítás.

A 86. §-hoz

Annak egyértelművé tétele, hogy a nemzetközi repülőtér tranzitterületén harmadik országba menő utasnak nem helyben fogyasztásra értékesített dohánygyártmányra nem alkalmazandó sem az a) sem a b) pont rendelkezése, ugyanis az értékesítés adózatlanul történik. Ilyen esetben az adóraktár által alkalmazott értékesítési árat nem kell közzétenni az állami adó- és vámhatóság honlapján.

A 87. §-hoz

A zárjeggyel ellátott dohánygyártmányok általános forgalmi adóztatásával összefüggő szabályainak pontosítása figyelemmel arra, hogy egyrészt az adófizetési kötelezettség nem minden esetben az értékesítéskor keletkezik, másrészt az áfatörvény nem tartalmaz már tételes átalányadózásra vonatkozó szabályokat.

A 88. §-hoz

A hivatalos zár előállításának hatósági engedélyezéséhez kapcsolódóan a törvényi felhatalmazó rendelkezés pontosítása.

A 89. §-hoz

A borászatok (egyszerűsített adóraktárak és kisüzemi bortermelők) 2016. augusztus 15-én esedékes jövedéki adatszolgáltatásukat még a régi Jöt. szerint kötelesek teljesíteni, ezáltal számukra az adatszolgáltatás egyszerűsítése először 2018-ban fog érvényesülni. További jogtechnikai pontosítás.

A 90. §-hoz

Szövegcserés módosítás.

A 91. §-hoz

Hatályát vesztő rendelkezés.

A 92. §-hoz

Hatályba nem lépő rendelkezés.

A 93. §-hoz

Jogtechnikai pontosítás miatt szükséges hatályon kívül helyező rendelkezés, összefüggésben a 70. §-sal.

A 94. §-hoz

Jogtechnikai pontosítás miatt szükséges hatályon kívül helyező rendelkezés, összefüggésben a 69. §-sal.

A 95. §-hoz

A helyi adókról szóló 1990. évi C. törvény (a továbbiakban: Htv.) hatályos szabályai a törvény szerint kiegészülnek azokkal a rendelkezésekkel, melyek a határozott időre rögzített adómérték esetén korlátozzák az önkormányzat adómegállapítási jogosítványait. A törvény, a Htv. szerinti önkormányzati adómegállapítási jogként fogalmazza meg azt, hogy ha a határozott időre rögzített adómérték alkalmazásának időszakában rendkívüli mértékben (50%-kal) csökken az önkormányzat adóbevétele, akkor az önkormányzat az adó mértékét - természetesen a törvényi adómaximumra tekintettel - emelheti, de legkorábban csak a határozott időszak harmadik évétől kezdődően.

A 96. §-hoz

A Htv. hatályos szabályai alapján a helyi önkormányzat adórendeletének mértékszabályát - figyelemmel az éven belüli súlyosbítás tilalmára - akár évente módosíthatja (emelheti). Mindez a településen hosszabb távon beruházni szándékozó befektetők gazdálkodásában, távlati üzleti terveit illetően bizonytalanságot jelenthet.

A szabályozás tovább erősíti a jogbiztonságot, azzal, hogy kimondja: az önkormányzat a határozott időszak első két naptári évében semmiképp sem változtathatja meg az adó mértékét az adózó hátrányára. Később, a határozott időszak alatt, legkorábban a határozott időszak harmadik naptári évétől az adómérték emelése csak akkor lehetséges, ha az önkormányzat vállalása a körülmények jelentős megváltozása miatt a továbbiakban már nem tartható. A törvény szerint ez akkor következik be, ha a mértékemelés hatályba lépését megelőző naptári év első tíz hónapjában iparűzési adónemben bevallott és befizetett, az építményadóban, a telekadóban kivetett és befizetett adó (adóelőleg) összege az azt megelőző naptári év azonos időszakához képest jelentősen, 30%-ot meghaladó mértékben csökken. A törvény azért ezen időszak bevételét tekinti kiindulópontnak, mert az adómérték emelése csak naptári év január 1-jétől lehetséges, ugyanakkor a mérték-emelésről szóló rendeletet annak hatálybalépést 30 nappal megelőzően ki kell hirdetni, illetve azt megelőzően elő kell készíteni és a képviselő-testületnek el kell fogadnia.

A megemelt mértékű adó jelentős bevétel-csökkenés esetén sem haladhatja meg a határozott időszakra rögzített adó mértékének 130%-át.

A Htv. 41/A. §-ának (5) bekezdésében rendelkezik arról is, hogy a bevétel számításánál az előrehozott adót akkor kell figyelembe venni, amikor azt a jövőbeni adófizetési kötelezettségbe beszámítják.

A törvény külön megfogalmazza, hogy ha a határozott időszakban bekövetkező mértékemelést követően, de még a határozott időszakon belül, az önkormányzat adóbevétele emelkedik és eléri a mértékemelés előtti második év bevételi szintjét, akkor a településnek vissza kell állítania a határozott időszakra megállapított, korábbi adómértéket.

Átmeneti szabályként rögzíti, hogy ez a korlátozó szabályozás a hatályba lépését követően megállapított adómérték(ek)re vonatkozik.

A 97. §-hoz

A Htv. külön rendelkezést fogalmaz meg arra az esetre, ha a személyi jövedelemadóról szóló törvény szerinti átalányadózásra való jogosultság munkaviszony létesítése miatt szűnik meg, miközben a személyi jövedelemadó-törvény értelmében a munkaviszony létesítése nem jár az átalányadózás megszűnésével. Erre tekintettel a törvény kiemeli a már okafogyott hivatkozást a Htv.-ből, s így már csak az átalányadózás más ok miatt való megszűnésére, illetve megszüntetésére írja elő azt, hogy az egész évben a főszabály szerinti adóalap-megállapítást vagy - ha a feltételek fennállnak - a nettó árbevétel 80%-ában való adóalap-megállapítást lehet alkalmazni.

A 98. §-hoz

2016. január 1-jétől nyílt meg a magyar jogrendben annak lehetősége, hogy egyes vállalkozások a nemzetközi pénzügyi beszámolási szabályok, az IFRS-ek alkalmazásával készítsék el beszámolójukat, továbbá e beszámoló szolgáljon a gazdasági tevékenységet terhelő adók kiszámításának alapjául.

2018. január 1-jétől az IAS 18 Bevételek című és az IAS 11 Beruházások című standardokat felváltja az IFRS 15 Vevői szerződésekből származó bevétel standard, továbbá ekkortól alkalmazandó az IFRS 9 pénzügyi instrumentumok standard is.

Tekintve, hogy a Htv. az IFRS-t alkalmazókra vonatkozó nettó árbevétel tartalmát a megszűnő standardokból kiindulva építi fel, a törvény egyfelől ezen hivatkozásokat megszünteti, másfelől az IFRS 15 Vevői szerződésekből származó bevétel standard fogalmi készletét használja a nettó árbevétel tartalmának meghatározása során.

A 99. §-hoz

Az IFRS 15 Vevői szerződésekből származó standard első alkalmazása kapcsán ír elő átmeneti rendelkezést annak érdekében, hogy ne következzék be valamely tétel esetén az adózatás elmaradása, vagy éppenséggel a kétszeres adóztatás.

A 100. §-hoz

A törvény szerint külön rendelkezés szabályozza azt az esetet, ha az adóalany a jövőbeni helyi adófizetési kötelezettségre figyelemmel korábban kíván befizetést teljesíteni. Ez a hatályos szabályok szerint túlfizetésnek minősül. A jövőbeni adófizetési kötelezettségre tekintettel korábban megfizetett összeg előrehozott adónak minősül, mely kizárólag a jövőben esedékes adóba számítható be, vissza nem téríthető.

A törvény szerint ilyen esetben az előrehozott adóról bevallást kell benyújtani, melyben az adóalany megjelölheti, hogy melyik később esedékes adóját, adóelőlegét kívánja korábban teljesíteni. Ekkor az előrehozott adót az ezen esedékességi időpontokban teljesítendő adófizetési kötelezettségbe, az adóalany erre vonatkozó rendelkezése hiányában pedig a soron következő fizetési kötelezettségbe kell beszámítani.

A törvény rendelkezik arról is, hogy az előrehozott adóról szóló bevallás önellenőrzéssel nem helyesbíthető.

A 101. §-hoz

A hatályos Htv. értelmében a települési önkormányzatnak adatot kell szolgáltatni a Magyar Államkincstár számára a bevezetett helyi adók főbb szabályairól annak érdekében, hogy ezen adatokat a Magyar Államkincstár a honlapján az adózók tájékoztatása céljából közzétegye. A törvény ezen adatszolgáltatási kötelezettséget egészíti ki. E szerint, ha az önkormányzat rendeletében az adó mértékét, vagy valamely adóelőny-szabályt határozott időre állapít meg, akkor az adóhatóság e tényről is adatot szolgáltat a Magyar Államkincstárnak.

A 102. §-hoz

A hatályos szabályozás szerint nem nyújtható be közvetlenül az önkormányzati adóhatósághoz papíralapon a helyi adóbevallási nyomtatványokat szabályozó miniszteri rendelet szerinti helyi iparűzési adóbevallási nyomtatványon bevallás, ha a vállalkozó az önkormányzati adórendeletben biztosított adóelőnyre jogosult és azt igénybe kívánja venni. Ez a korlátozó szabályozás azonban felesleges, mert a miniszteri rendelet szerinti bevallási nyomtatvány alkalmas az adóelőnyök érvényesítésére, így a törvény ilyen értelemben változtatja a Htv. szabályait.

A 103. §-hoz

A Htv. hatályos szabálya szerint az adóévi helyi iparűzési adóbevallási kötelezettség az állami adóhatóság közreműködésével is teljesíthető az önkormányzati adóhatósághoz. E kedvező, adminisztrációs szabályt a törvény kiterjeszti az adóelőleg-kiegészítésről szóló bevallás állami adóhatósághoz való benyújtásának lehetőségével.

A 104. §-hoz

A cégalapításhoz kapcsolódó adminisztratív feladatok csökkentése érdekében a törvény kimondja, hogy az állami adóhatóság a cégnyilvánosságról, a bírósági cégeljárásról és a végelszámolásról szóló törvény szabálya alapján a cégbíróság útján a létrejött cégről beérkezett adatokat a cég székhelye szerinti önkormányzati adóhatóság részére elektronikus úton megküldi. Mindez azt eredményezi, hogy az új cég a cégalapítás kezdeményezésével nemcsak az állami adóhatóság, hanem a székhelye szerinti önkormányzati adóhatóság felé is egyablakos rendszerben teljesítheti bejelentési kötelezettségét.

A törvény szerint, ha a cég a KATA-alanyaként az iparűzési adóban a rá vonatkozó egyszerűsített adóalap-megállapítási módot kívánja választani, akkor arról külön nyilatkozatot kell tennie. Az egyszerűsített adóalap-megállapításra vonatkozó döntését ugyanakkor nem szükséges a cégalapításkor meghoznia, hiszen arra, és az arról szóló nyilatkozat tételére 45 nap áll rendelkezésére.

Elképzelhető, hogy a bejelentkezéssel egyidejűleg nemcsak az állami adóhatóságtól érkező, hanem más adatok bejelentése is szükséges az adókötelezettség teljesítése érdekében (pl.: adóelőlegről szóló bejelentés a jogutódlással alakult vállalkozások esetén vagy például idegenforgalmi adóban a szálláshely címének bejelentése). A cég székhelye szerinti önkormányzati adóhatóságnak ezen adatok bejelentésére külön fel kell hívnia az adózót.

A 105. §-hoz

A törvény átmeneti szabályként rögzíti, hogy az önkormányzati adómegállapítási jogosultságot rögzítő, illetve korlátozó új szabályok, azaz a Htv. 6. § új f) pontja és a Htv. 7. §-ának új h) pontja a hatálybalépését követően megállapított adómérték(ek)re vonatkoznak.

A 106. §-hoz

Az első bekezdés a tulajdonos fogalmát pontosítja.

A hatályos Htv. önálló nettó árbevétel-fogalmat ír elő a tipikusan nem vállalkozási tevékenységet végzők számára. Esetükben nettó árbevétel a vállalkozási tevékenységből származó bevétel. A 2017-től módosított Htv. szerint egyértelművé vált, hogy az alapítványok, egyesületek ingatlan-bérbeadási tevékenysége vállalkozási tevékenységnek minősül. A törvény ezzel összefüggésben azt is vitathatatlanná teszi, hogy az e tevékenységből eredő bevétel része a nettó árbevételnek (így az iparűzési adóalapnak).

A 107. §-hoz

Szövegcserés módosítások.

A 108. §-hoz

A törvény - az adminisztrációs terhek csökkentése érdekében - rendelkezik arról, hogy az önkormányzati adóhatóságnak az adóévi gépjárműadó alól mentes tényállások kapcsán (a 0 Ft éves adóról) nem kell határozatot hoznia, azonban az adóévi adómentesség tényét a nyilvántartásában rögzíteni köteles.

A 109. §-hoz

Szövegcserés módosítások.

A 110. §-hoz

A bankadó alanyok a jövőben a fizetendő különadó összegét csökkenthetik - a különadó 50 százalékáig - a kedvezményezett célra nyújtott támogatás összegével.

A törvény tételesen meghatározza, hogy az állami támogatási szabályokkal összhangban mely célok minősülnek kedvezményezettnek a látvány-csapatsport támogatási jogcímen belül a pénzügyi szervezetek különadójában biztosított kedvezmény kapcsán. Kedvezményezett célnak minősül például az amatőr sportszervezetek és az utánpótlás nevelés támogatása, azzal, hogy e támogatások esetében is kizárólag a hivatásos sportolót nem foglalkoztató amatőr sportszervezetek és közhasznú alapítványok támogatása minősül kedvezményezett célnak, továbbá a sportinfrastruktúrához kapcsolódó támogatás esetében a korlátozott mértékű gazdasági célú létesítmények támogatása minősülhet kedvezményezett célnak.

A kedvezmény feltétele, hogy az adózó a Tao. tv. szerinti adókedvezményre legyen jogosult, azonban azt a társasági adó terhére ne érvényesítse. Az adóvisszatartás formájában bankadóból lehívott összeg vonatkozásában társasági adó kedvezményre az adózó a továbbiakban nem lesz jogosult (a törvény a kétszeres érvényesítést kizárja).

A kedvezmény igénybevételének további feltétele, hogy az adózó a korábban keletkező adóelőnyt késedelmi pótlékkal növelten bevallja és befizesse, amennyiben adóelőnye még nem keletkezett, akkor az ne is jöjjön létre (a támogatás Tao. tv. 19. §-a szerinti adókulccsal számított értékének 100 százaléka kiegészítő támogatásként történő megfizetésével).

A módosítás egyértelművé teszi, hogy a kiegészítő sportfejlesztési támogatás alapján különadó-csökkentés nem érvényesíthető. A különadó-csökkentés révén az adózó annak eldöntésére jogosult, hogy egy meghatározott összeget adóként fizet meg, vagy a törvény által kedvezményezett célra fordít, ezért a kiegészítő sportfejlesztési támogatás előírása adóelőny hiányában nem indokolt.

A szövetkezeti hitelintézetekre vonatkozó szabályozás módosulása miatt a bankadó csökkentési lehetőséget is pontosítani kell, mivel az önkéntes intézményvédelmi alapok a szövetkezeti hitelintézeti szektorban a törvény erejénél fogva megszűntek, és helyükbe a kötelező intézvényvédelmi szervezet lépett. A törvény ennek megfelelő pontosítást tartalmaz.

A 111. §-hoz

A törvény meghatározza a korlátozott mértékű gazdasági célú létesítmény fogalmát, amely olyan létesítmény, amely esetén a gazdasági tevékenységre allokált éves kapacitás nem haladja meg a létesítmény tényleges teljes éves kapacitásának húsz százalékát.

A 112. §-hoz

A pénzügyi szervezetek különadójából történő kedvezmény lehívására vonatkozó rendelkezéseket 2017. adóév vonatkozásában választás szerint lehet alkalmazni. Amennyiben az adózó a rendelkezéseket 2017. adóévre alkalmazza, akkor a 2017. adóévre vonatkozóan már benyújtott adóbevallását 2017. szeptember 10-éig pótlékmentesen önellenőrizheti.

A 113. §-hoz

Szövegcserés módosítások.

A 114. §-hoz

Az Itv. hatályos szabálya szerint csak azok a magánszemélyek érvényesíthetik a lakáscseréhez kapcsolódó illetékalap-kedvezményt (amelynek lényege, hogy nem a cserével szerzett lakás forgalmi értéke, hanem a cserével érintett lakások forgalmi értékének különbözete az illetékalap), akik magánszemély lakástulajdonossal cserélték el lakásukat.

A törvény bővíti ezt a visszterhes vagyonátruházási illetékalap-kedvezményt, így azok a magánszemélyek is az elcserélt lakások forgalmi értékének különbözete után fizethetik meg az illetéket, akik a csereügylet révén magánszemélynek nem minősülő tulajdonostól szerezték meg a lakást.

A 115. §-hoz

Azok a magánszemélyek, akik legkésőbb a lakásvásárlásuk illetékkiszabásra történő bejelentéséig nyilatkoznak arról, hogy a lakásvásárlásuktól számított egy éven belül értékesítik a másik lakástulajdonukat, kérhetik, hogy az állami adóhatóság - a szerzett lakás forgalmi értékének megállapítását követően - függessze fel az illetékkiszabási eljárást annak érdekében, hogy már az illeték kiszabásakor érvényesüljön a cserét pótló vétel illetékkedvezménye. Az említett illetékalap-kedvezmény lényege, hogy a magánszemély nem a vásárolt lakás forgalmi értéke után, hanem a szerzett és értékesített lakástulajdonok forgalmi értékének különbözetét alapul véve fizethet visszterhes vagyonátruházási illetéket.

Egyértelművé teszi, hogy a magánszemély akkor is kérheti az illetékkiszabási eljárás felfüggesztését, ha a szerzett lakás forgalmi értéke - várhatóan - kisebb az egy éven belül értékesítendő lakása forgalmi értékénél, vagyis ebben az esetben a cserét pótló vétel illetékkedvezménye helyett alkalmazható az Itv. 26. § (1) bekezdés y) pontjában rögzített illetékmentességi rendelkezés.

A 116. §-hoz

A hatályos illeték-szabályok szerint a lízingcégnek az ingatlan-szerzése után 2%-os illetékmértékkel számított illetéket kell fizetnie, ha vállalja, hogy az ingatlant két éven belül pénzügyi lízingbe adja és a lízingbeadásról szóló szerződés teljesedésbe megy (bekövetkezik a lízingbevevő tulajdonszerzése). Ha a szerződés nem megy teljesedésbe, akkor a lízingcéget pótlólagos (szankciójellegű) illeték-fizetési kötelezettség terheli. A törvény enyhít ezen a szabályozáson és rendelkezik arról, hogy az adóhatóság a pótilletéket nem állapíthatja meg, ha az ingatlan lízingbe adásáról szóló szerződés azért nem megy teljesedésbe, mert a lízingbevevő a szerződés hatályának időtartama alatt meghalt vagy jogutód nélkül megszűnt.

A 117. §-hoz

Egyértelművé teszi, hogy a magánszemély vagyonszerzőnek abban az esetben is a tulajdonjog ingatlan-nyilvántartási bejegyzésére alkalmas adásvételi szerződés másolatával vagy más megfelelő módon kell igazolnia a korábbi lakástulajdona egy éven belüli eladását, ha a szerzett lakás forgalmi értéke az értékesített lakás forgalmi értékéhez képest kisebb, ezért a vagyonszerzése illetékmentes az Itv. 26. § (1) bekezdésének y) pontja alapján.

A 118. §-hoz

Miután a vagyonszerzési illeték alapja a forgalmi érték (illetve a terhekkel csökkentett forgalmi érték, vagyis az ún. tiszta érték), az illetékkiszabási eljárás meghatározó sarokpontja a forgalmi érték-megállapítás. Bár a hatályos Itv. részletes szabályokat fogalmaz meg e tárgyban, a rendelkezés nem igazán ad támpontot a forgalmi érték megállapítására, az összehasonlító érték-megállapítási módszerre vonatkozó részletszabályok nem segítik a forgalmi érték megállapítását. A hatályos szabályozás nem rendelkezik kifejezetten arról, hogy összehasonlító értékadatok hiányában miképp lehet a forgalmi értéket megállapítani.

A törvény ezért újrakodifikálja a forgalmi érték megállapítására vonatkozó szabályokat, azzal, hogy a forgalmi érték-megállapítás lényege változatlan marad.

Egyértelművé teszi, hogy az állami adóhatóság többféle érték-megállapítási módszert alkalmazhat, ám főszabályként továbbra is az összehasonlító forgalmi értékadatok alapján kell forgalmi értéket megállapítani. Az érték-megállapításhoz az adóhatóság a vagyonszerző által meghatározott bejelentett értéket (ha az rendelkezésre áll) figyelembe veheti, a forgalmi érték természetesen megegyezhet a vagyonszerző által bejelentett értékkel, ami a legtöbb esetben a vételár. Amennyiben az állami adóhatóság értékadatokról vezetett nyilvántartása és a rendelkezésre álló információk alapján megállapítható, hogy a vételár elfogadható forgalmi értékként (például típusingatlanokra vonatkozó ügyleteknél), nincs szükség helyszíni szemle tartására és egyéb bizonyítási eszközök igénybevételére. Az ún. típusingatlanok (pl. panellakások) forgalmi értéke tehát rendkívül egyszerű módon megállapítható, azon vagyontárgyak forgalmi értéke pedig, amelyek vonatkozásában nem állnak az állami adóhatóság rendelkezésére összehasonlító értékadatok, az érték-megállapítás egyéb módszereivel (pl. nettó pótlási költségalapú, hozamszámításon alapuló értékbecslés stb.) meghatározható. Az állami adóhatóság a forgalmi érték megállapítása érdekében szükség esetén helyszíni szemlét tarthat, illetve külső szakértőt is bevonhat.

A törvény külön rendelkezik arról, hogy az állami adóhatóság nyilvántartást vezet a már értékelt ingatlanok vételáráról, forgalmi értékéről, rendelkezésre álló műszaki jellemzőiről, annak érdekében, hogy az összehasonlító érték-megállapítási módszer alkalmazásához az összehasonlító értékadatok kinyerhetőek legyenek.

A 119. §-hoz

A törvény egyfelől rendszertanilag a megfelelő helyen, vagyis - az Itv. 11. § (2) bekezdése helyett - az Itv. 91. § (5) bekezdésében utal azokra az ajándékozási illetékmentes jogügyletekre, amelyeket az adózónak nem kell bejelenteni az állami adóhatóság felé. Másfelől kibővíti a kört további illetékmentességi rendelkezésekkel, így a mező- és erdőgazdasági földek forgalmáról szóló törvény szerinti földhasználat megszerzését, a társasági adóról és az osztalékadóról szóló törvény szerinti kedvezményezett átalakulás és kedvezményezett részesedéscsere keretében történő vagyonszerzést, illetve az ügyvédi iroda illetékmentes átalakulását sem kell a vagyonszerzőnek bejelenteni az állami adóhatósághoz.

A 120. §-hoz

A törvény rögzíti, hogy az állami adóhatóságnak a folyamatban levő ügyekben is érvényesíteni kell azt a kedvező szabályt, miszerint a mező- és erdőgazdasági földek forgalmáról szóló törvény szerinti - illetékmentes - földhasználatot a vagyonszerzőnek nem kell bejelenteni, illetve az illetékmentes vagyonszerzésről az állami adóhatóságnak nem kell fizetési meghagyást kiadni.

A 121. §-hoz

A joggyakorlatban egyesek vitatták, hogy a külföldi szervezetek gazdálkodó szervezetnek minősülnek az Itv. alkalmazásában, miközben az Itv. hatályos szabályozása nem utal arra, hogy csak a magyar jog alapján létrejött szervezetek (pl. gazdasági társaságok) tekintendőek gazdálkodó szervezetnek. A törvény egyértelművé teszi, hogy azokat a külföldön bejegyezett társaságot, szervezetet, amely megfeleltethető az Itv. szerinti gazdálkodó szervezet fogalmi körébe tartozó valamely jogalanynak, illetőségétől függetlenül gazdálkodó szervezetnek kell tekinteni az Itv. alkalmazásában.

A 122. §-hoz

Az Itv. kiegészítésével kifejezetten rögzíti, hogy a sportcélú ingatlan, illetve a sportcélú ingatlan létrehozására alkalmas beépítetlen földrészlet tulajdonjogának, illetve vagyoni értékű jogának megszerzéséhez kapcsolódó visszterhes vagyonátruházási illetékmentességek egyfelől a csekély összegű támogatásokra való alkalmazásról szóló, másfelől a bizonyos támogatási kategóriáknak a belső piaccal való összeegyeztethetővé nyilvánításáról szóló bizottsági rendelet hatálya alá tartozó támogatásokat tartalmaznak.

A 123. §-hoz

Szövegcserés módosítások.

A 124. §-hoz

Hatályukat vesztő rendelkezések.

A 125. §-hoz

A szövetkezeti hitelintézetekre vonatkozó szabályozás módosulása miatt az illetékmentességi kör pontosítása vált szükségessé. Az önkéntes intézményvédelmi alapok a szövetkezeti hitelintézeti szektorban a törvény erejénél fogva megszűntek és helyükbe a kötelező intézvényvédelmi szervezet lépett.

A 126. §-hoz

Szövegcserés módosítások.

A 127. §-hoz

A közérdekű nyugdíjas szövetkezetek létrehozásával összefüggésben szükséges a szövetkezet öregségi nyugdíjban részesülő tagja által a szövetkezet tevékenységében kifejtett személyes közreműködésének ellenértékeként a közérdekű nyugdíjas szövetkezettől megszerzett jövedelmének mentesítése a tételes egészségügyi hozzájárulás fizetési kötelezettség alól.

A 128. §-hoz

Átmeneti szabály a hozzájárulás kulcsának csökkentése miatt.

A 129. §-hoz

Megszünteti az ingatlan bérbeadásából származó jövedelem utáni egészségügyi hozzájárulás fizetési kötelezettséget.

A 130-131. §-hoz

A Tbj. 2017. január 1-jétől hatályos 31. § (4) bekezdés b) pontjában foglalt szabályokkal való összhang megteremtése érdekében szükséges módosítás.

Az Európai Gazdasági Térség tagállamában vagy Svájcban közép- vagy felsőoktatási intézményben nappali rendszerű oktatás keretében folytatott tanulmányokat a társadalombiztosítás ellátásaira és a magánnyugdíjra jogosultakról, valamint e szolgáltatások fedezetéről szóló 1997. évi LXXX. törvény végrehajtásáról szóló 195/1997. (XI. 5.) Korm. rendeletben foglalt rendelkezések szerint szükséges igazolni.

A 132. §-hoz

Átmeneti szabály, amely biztosítja, hogy a szociális hozzájárulási adó fizetési kötelezettség megállapítása során a külföldi közép- vagy felsőoktatási intézményben nappali rendszerű oktatás keretében folytatott tanulmányokat elismerő szabályt - a járulékszabályokkal összhangban - 2011. november 26-ától visszamenőlegesen lehessen alkalmazni.

A 133. §-hoz

Átmeneti szabály, amely alapján a passzív félévre vonatkozó értelmező rendelkezést az elévülési időn belül visszamenőlegesen lehet alkalmazni.

A 134. §-hoz

Szövegcserés módosítások.

A 135. §-hoz

Az szja 1%-os nyilatkozatok postai benyújtása esetén az adóazonosító jel borítékon történő feltüntetése technikailag indokolatlan, valamint adatvédelmi szempontból is kifogásolható eljárás, ezért annak elhagyása indokolt, ezzel is megkönnyítve az adózók számára a rendelkezés folyamatát. Az adózók a január folyamán, papír alapon kiküldött (3,3 millió db) tájékoztató levél mellékleteként megkapták az nyilatkozat benyújtására szolgáló ún. EGYSZA lapot, melynek első blokkjában feltünteti az azonosító adatokat, így a borítékon már nem szükséges annak jelölése. Az adóazonosító jel borítékon történő feltüntetésének előírása korábban technikai okokból történt, azonban jelenleg már nem szükséges a feldolgozás során. Természetesen a módosítást követően is érvényesnek tekintjük azon nyilatkozatokat, ahol nem a nyilatkozati lapon, hanem a borítékon szerepel a magánszemély adóazonosító jele.

Az adóhatóság által elkészített adóbevallási tervezet nagymértékben befolyásolhatja a kialakult adózói szokásokat, előre láthatóan kevesebb munkáltató vállalja majd a munkavállalói részére a bevallás elkészítését, ezért meg kell teremteni annak a lehetőségét, hogy a munkáltató a bevallások elkészítése nélkül is összegyűjthesse és továbbíthassa munkavállalóinak nyilatkozatait. A módosítás az adóhatósági bevallási tervezetnek az 1+1%-os nyilatkozatok számára gyakorolt negatív hatásainak ellensúlyozására szolgál és már a 2016 évről történő rendelkezések során is alkalmazandó.

A 136. §-hoz

A felajánlás gyűjtésére jogosult kedvezményezettek adatai, a kiutalt összegek, köztartozásra visszatartott összegek, kizárt kedvezményezettek adatai már megtalálhatóak a NAV honlapján. A magánszemélyek teljes körű tájékoztatása érdekében indokolt a kihelyezett adatok körének bővítése a kedvezményezettek elszámolásaival.

A 137-139. §-hoz

Átmeneti rendelkezések.

A 140. §-hoz

Szövegcserés módosítás.

A 141. §-hoz

Hatályon kívül helyező rendelkezések.

A 142. §-hoz

Az új rendelkezés előírja előfeltételként a nettó adótartozás hiányát valamennyi, az általánostól eltérő, kedvezőbb szabályok alkalmazásának feltételeként.

A 143-144. §-hoz

A külföldi bankszámlák bejelentési kötelezettségének előírása a gazdasági társaságok számára.

A 145. §-hoz

Szövegpontosító rendelkezés.

A 146. §-hoz

Az adófizetési biztosíték jogintézményének bevezetése az adóregisztrációs akadályokkal nem érintett, de adótartozással rendelkező vagy adótartozással megszűnt cégben döntési pozíciót viselő azon személyek esetén, akik (amelyek) új cégben kívánnak részt venni. A működő cégbe belépő, a feltételeknek megfelelő személy esetére is előírja az adófizetési biztosíték letételét.

A 147. §-hoz

Az AFE üzembe helyezésének megtörténtéről a NAV tájékoztatja a Magyar Államkincstárt (kezelő szerv).

A 148. §-hoz

A törvény szerint a NAV honlapján közzétételre kerülnek azon adózók adatai, akik ÁFA bevallási kötelezettségüknek több mint két bevallási időszakon keresztül nem tesznek eleget.

A 149. §-hoz

Kiegészítésre kerül a közzétételi kötelezettség a halászati és akvakultúra-termékekkel kapcsolatos, 30 000 eurónak megfelelő forintösszeget, valamint a belvízi hajózásban és a vasúti szállításban használatos tüzelőanyagként felhasznált energiatermékekre vonatkozóan az 500 000 eurónak megfelelő forintösszeget meghaladó adózó által érvényesített kedvezménnyel.

A 150. §-hoz

2016. január 1-jéig a Ket. 32. §-a alapján függesztette fel az adóhatóság azokat az ellenőrzési eljárásokat, amelyeket a bíróság megsemmisítő és új eljárásra utasító döntése alapján ismételten le kellett folytatni, azonban az adóhatóság a bíróság döntése ellen felülvizsgálati kérelmet nyújtott be a Kúriához. A 2016. január 1-jétől az Art. szabályai közé helyezett felfüggesztési szabályok alapján jelenleg nincs mód a bírósági felülvizsgálat idejének időtartamára az ellenőrzési eljárás felfüggesztésére. Ezt biztosítja a törvény.

A 151. §-hoz

Jogorvoslatra vonatkozó rendelkezés az adófizetés biztosítékkal összefüggésben.

A 152. §-hoz

A határozattal lezárt ellenőrzés esetén a határozat jogerőre emelkedésétől, határozat nélkül lezárult ellenőrzés esetén annak befejezésétől számított egy éven túl az adózóra nézve hátrányosabb rendelkezéseket tartalmazó döntés kiadására már nincs mód. A módosítással azonban meghatározásra kerül az is, hogy amennyiben az új határozat meghozatalát ellenőrzés (felülellenőrzés) előzi meg, és az ellenőrzésről (felülellenőrzésről) készült jegyzőkönyvet az egy éves időtartamon belül átadják vagy postára adják, az adózóra terhesebb megállapításokat tartalmazó határozat az egy éves időtartam leteltét követően is, legkésőbb 18 hónapon belül meghozható lesz.

A 153. §-hoz

A külföldi bankszámlák bejelentési kötelezettségének előírásával összefüggésben mulasztási bírság kiszabásának előírása a kötelezettséget nem teljesítő adózókkal szemben.

A 154. §-hoz

A törvény célja közvetlen e-mailes kapcsolattartás lehetősége az elektronikus áfa-visszatéríttetési rendszer (elekáfa) mintájára mindazon külföldi jogalanyok részére, akik/amelyek egyébként ügyfélkapu használatára nem kötelezettek.

Felhatalmazó rendelkezések beiktatása a menedékes felügyeleti szolgáltatással kapcsolatos kormányrendeletben, valamint az adófizetési biztosíték megállapításával, befizetésével és visszafizetésével kapcsolatos szabályok miniszteri rendeletben történő meghatározására.

A 155. §-hoz

A menedékes felügyeleti szolgáltatónak is teljesítenie kell a felügyeleti szolgáltatóval szembeni hardver követelményeket. Továbbá törvényi szinten indokolt arról rendelkezni, hogy a menedékes felügyeleti szolgáltatóra ugyanazok a rendelkezések vonatkoznak, mint a felügyeleti szolgáltatóra.

A 156. §-hoz

A székhelyszolgáltató definíciójának jogalkalmazást segítő pontosítása annak érdekében, hogy egyértelművé váljon az, hogy a magánszemélyeken kívül a szervezetek is székhelyszolgáltatónak minősülhetnek.

A 157-158. §-hoz

Az élelmiszer-értékesítést kezelő személyzet nélkül végző automataberendezések egy részébe - az automataberendezés műszaki kivitelezése miatt - nem szerelhető be az Automata Felügyeleti Egység, és ezen automataberendezések 2018. január 1-jéig tartó mentesség megőrzésére vonatkozik a rendelkezés. Az állami adó- és vámhatóság a jelenleg üzemelő automataberendezésekről adatszolgáltatást teljesít a menedékes felügyeleti szolgáltató részére.

A 159. §-hoz

Az egyszeri bejelentési kötelezettség törvénybe iktatása azon adózók vonatkozásában, akik/amelyek 2017. január 1-jét megelőzően is igénybe vettek, és azóta folyamatosan igénybe vesznek székhelyszolgáltatást.

A 160. §-hoz

A külföldi bankszámlaszámok bejelentésére vonatkozó átmeneti szabály.

A 161. §-hoz

Általános átmeneti rendelkezés.

A 162. §-hoz

A módosítás eredményeképpen a megyei (fővárosi) kormányhivatalok díjmentesen szolgáltatnak adatot az állami adó- és vámhatóság részére a földműves nyilvántartásból az adózó földműves minőségének megállapítása céljából.

A 163. §-hoz

Jogalkalmazást segítő szövegcserés módosítások.

A 164. §-hoz

Hatályukat vesztő rendelkezések.

A 165. §-hoz

2017. január 1-jei informatikai áttérés miatt a törvény módosítása szükséges annak érdekében, hogy az adózás rendjéről szóló 2003. évi XCII. törvény rendelkezései, a határon átnyúló fémkereskedelemre is alkalmazhatóak legyenek.

A 166. §-hoz

Háttérjogszabályként nevesíti a közigazgatási hatósági eljárás és szolgáltatás általános szabályairól szóló törvényt.

A 167. §-hoz

A nyilatkozattételi kötelezettség tekintetében előírja a készpénz tervezett felhasználásának részletes leírását.

A 168. §-hoz

A személy-, jármű- és poggyászellenőrzés jogalapjaként deklarálja, hogy a vámhatóság vámellenőrzés keretében jár el.

A 169. §-hoz

A felderített készpénz visszatartása tekintetében új elemként jelöli meg azt a körülményt, ami a készpénz büntetendő cselekményből való származására utal, továbbá a teljes összeg 80%-ban határozza meg a visszatartandó készpénzösszeget, tekintettel az eljárás alá vont személy mindennapi megélhetésének biztosítására a pénzügyi információs egységként működő hatóság eljárásának idejére.

A 170. §-hoz

A végrehajtást szolgáló miniszteri rendelet címével és tartalmával hozza összhangba a felhatalmazó rendelkezést.

A 171. §-hoz

Hatályon kívül helyező rendelkezések.

A 172. §-hoz

A Pénzmosás Elleni Információs Irodára tekintettel a NAV feladatai körében nevesíti az Európai Unió által elrendelt pénzügyi és vagyoni korlátozó intézkedések végrehajtásáról szóló törvényben meghatározott feladatok ellátását.

A 173. §-hoz

A Nemzeti Adó- és Vámhivatal alaptevékenységébe és kiegészítő tevékenységi köreibe tartozó szakterületei a hivatal kiterjedtségére és a dolgozók létszámára is figyelemmel olyan különösen széles spektrumot fednek le, amelyek nem kezelhetők azonos módon az irányítási jogkört gyakorló vezetőktől elvárt és elvárható kvalitások szempontjából más közintézményekkel, hatóságokkal. Mind az adó-vámszakmai, mind a kevésbé elméleti jellegű, kiszolgáló szakterületek esetén felmerülhet a jogos igény olyan vezetők kinevezésére, akik megfelelő szintű, de nem iskolarendszerű végzettséggel vagy szakképzettséggel, ugyanakkor az adott területen átlagon felüli szakmai tapasztalattal rendelkeznek. A vezetőktől elvárt szaktudás megítélése és ezen kivételes esetek végső mérlegelése a munkáltatói jogok gyakorlójának feladata és felelőssége. A módosítás célja a Nemzeti Adó- és Vámhivatal vezetőjének egyedi mérlegelési és különösen indokolt esetben felmentési jogot biztosítani a felsőfokú iskolai végzettség követelménye alól olyan esetben, amikor ez a szintű végzettségi követelmény összehasonlítva az egyéb szaktudással nem jelent többlet szakmai tudást.

A 174 §-hoz

A fegyelmi eljárásban a jogi képviselő igénybe vételének lehetősége mellett megszünteti a Magyar Rendvédelmi Kar és a Magyar Köztisztviselői Kar képviselőjének részvételének lehetőségét, összhangban a rendvédelmi feladatokat ellátó szervek hivatásos állományának szolgálati jogviszonyáról szóló 2015. évi XLII. törvény vonatkozó módosításával.

A 175. §-hoz

Meghatározza a csomagküldemények jövedéki törvény szerinti ellenőrzése során alkalmazható ellenőrzési eszközöket, módszereket.

A 176. §-hoz

Új intézkedésként bevezeti és szabályozza a létesítmény őrzés-védelmi intézkedést és meghatározza az alkalmazható intézkedési jogköröket, eszközöket és módszereket.

A 177. §-hoz

A létesítmény őrzés-védelmi intézkedések bevezetésével összhangban a lőfegyverhasználat szabályai között nevesíti az őrzött létesítmény ellen felfegyverkezve intézett támadás elhárítását.

A 178. §-hoz

A létesítmény őrzés-védelmi intézkedések bevezetésével összhangban a NAV adatkezelésre vonatkozó szabályozásában felhatalmazást ad a NAV kezelésében lévő intézményekbe ki- és belépő személyek adatainak kezelésére.

A 179. §-hoz

A létesítmény őrzés-védelmi intézkedések bevezetéséhez kapcsolódóan szabályozza a belépő személyek adatainak kiadhatóságát bűncselekmény vagy szabálysértés gyanújának észlelése esetén vagy megkeresés alapján.

A 180. §-hoz

A létesítmény őrzés-védelmi intézkedések bevezetéséhez kapcsolódóan szabályozza a kép- és hangfelvétel készítésének szabályait az őrzött objektumban.

A 181. §-hoz

Tekintettel arra, hogy a NAV működése során bizonyos esetekben a hivatásos állomány tagjai és a kormánytisztviselők együttesen látnak el feladatot, a felhatalmazó rendelkezés alapján megalkotandó jogszabály céljának elérése érdekében elengedhetetlen, hogy az a NAV hivatásos állományú tagjai mellett kormánytisztviselőire is kiterjedjen a korlátozó rendelkezésekről szóló rendelet alkotási felhatalmazó rendelkezés. Ennek érdekében szükséges a felhatalmazó rendelkezés módosítása.

Kiterjeszti továbbá az egészségügyi alkalmassági szabályozás megalkotására való felhatalmazást a NAV tisztjelöltjeinek egészségi és pszichikai alkalmassági vizsgálatával kapcsolatos szabályokra.

A 182. §-hoz

Szövegcserés módosítások.

A 183. §-hoz

Hatályon kívül helyező rendelkezések.

A 184. §-hoz

Pontosításra került a vámhiány terminológia, annak érdekében, hogy egyértelműbbé váljon, hogy a szabálytalanul keletkezett vámtartozások esetkörei is vámhiánynak minősülnek.

A 185. §-hoz

Deregulálásra kerül a postai küldemény terminológia, amellyel egyidejűleg az ott bevezetett merev jogszabályi hivatkozást és annak rövidítését ismételten meg kellett állapítani az először felmerülő helyen.

A 186. §-hoz

Meghatározásra kerül, hogy a vámjogi képviseletre vonatkozó formanyomtatványt kizárólag elektronikus úton lehet benyújtani a gazdálkodó részéről.

A 187. §-hoz

Az Uniós Vámkódex 18. cikkében meghatározott vámjogi képviselet egy speciális jogállási forma, amelynek keretében a képviseletet közvetlen és közvetett formában lehet gyakorolni. A közvetlen képviselet a vám-árunyilatkozat kitöltésén kívül egyéb jogokat és kötelezettségeket nem generál, szemben a közvetett képviselettel, amelynek során az alapeljárásban meghatalmazott képviselő, a benyújtott vám-árunyilatkozat tekintetében nyilatkozattevő lesz. Az Uniós Vámkódex 77. cikk (3) bekezdés alapján a nyilatkozattevő adós jogállásba kerül, aki így a vámtartozás és egyéb teher megfizetésére kötelezett személy lesz. Természetesen a megbízó is adós lesz, illetve a 84. cikk alapján egyetemlegesen felelősek az említett összegek megfizetéséért. Ennek különösen akkor van jelentősége, ha az alapeljárást követően a vámhatóság egy áruátengedést követő ellenőrzést indít hivatalból. Annak ellenére, hogy a közvetett képviselő megbízása csak az alapeljárásra terjedt ki és nem terjed ki az áruátengedést követő ellenőrzésre, az adós jogállása okán a nevezett utólagos eljárásban ugyanolyan ügyfél lesz, mint a megbízó, ezért az ehhez kapcsolódó eljárási sajátosságokat és a két szereplő egymáshoz való viszonyát szükséges meghatározni. Az egyetemlegesség okán a közvetett képviselő és az őt alapeljárásban megbízó ügyfél önálló személynek minősül, ezért a határozatot külön-külön kell közölni, amelyek kapcsán a további joghatások magából az egyetemlegességből fakadnak.

A 188. §-hoz

Szükséges annak meghatározása, hogy mely személy fizeti a díjat, költséget abban az esetben, ha több kérelmező vagy több érintett személy van egy adott eljárásban. A szellemi tulajdonjogok vámhatósági érvényesítéséről és a 1383/2003/EK tanácsi rendelet hatályon kívül helyezéséről szóló 608/2013/EU európai parlamenti és tanácsi rendelet (a továbbiakban: uniós rendelet) 29. cikk (1) bekezdése alapján például az érintett eljárások során a vámhatóságnál felmerült költségeket a vámhatósági intézkedés iránti kérelem jogosultja a vámhatóság felhívására megtéríti. Ha egy szállítmányban/küldeményben több jogosult kérelmének tárgyát képező áruval szemben intézkedik a vámhatóság, úgy valamennyi jogosult számára felmerül a költségek megtérítésének kötelezettsége. A fentiek mellett ezt az is indokolja, hogy nem eshet eltérő megítélés alá az adott áru az alapján, hogy önállóan, vagy más jogosultak más áruival együtt került intézkedés alá vonásra, mérvadó továbbá az is, hogy az uniós rendelet alapján az egyes jogosultak áruival szemben eltérő lehet a vámhatósági intézkedés folyamata és eredménye, ezáltal eltérő költségek merülhetnek fel azokkal kapcsolatban. A fentiek megfelelő alapot szolgáltathatnak arra, hogy általános szabályként kerüljön meghatározásra, hogy több kérelmező esetén valamennyi személy részére kerüljön megállapításra a felmerülő díj vagy költség megfizetésére kötelezés. A kérelemre indult eljárásra vonatkozó szabályokat indokolt továbbá átültetni azon esetekre is, amikor hivatalból indul az eljárás, és több érintett személy tekintetében merül fel a díj vagy költség megfizetése. Ilyen eset lehet, amikor egy szállítmányban több nyilatkozattevő áruja kerül hatósági rendelkezés alá a Vtv. 78. §-a alapján.

A 189. §-hoz

Az Uniós Vámkódex 84. cikkében található egyetemlegesség eljárási szabályait szükséges megállapítani az esetleges jogviták elkerülése érdekében. A rendelkezés célja, hogy az egyenlő bánásmód elvéből kiindulva minden egyetemlegesen kötelezett adós egyszerre kerüljön értesítésre a fizetési kötelezettség előírásáról és ne a vámhatóság szubjektív megítélése alapján kerüljön kiválasztásra, hogy kit értesít először egy utólagosan kiszabott vámtartozás összegéről.

A 190. §-hoz

Az érintett fejezet átstrukturálása miatt a rendelkezés ismételt megállapítása szükséges.

A 191. §-hoz

A TC32 egyedi garanciajegy forgalmazás tekintetében a kötelezettségvállaló és az eljárás jogosultja közötti jogviszonyból fakadóan szükséges meghatározni, hogy a kötelezettségvállalónak írásban kötelezettséget kell vállalnia azon tartozás és egyéb teherfizetési kötelezettség esetében, amelyet a vámeljárás jogosultja nem fizet meg.

A 192. §-hoz

Az FJA 88. cikk (2) bekezdés alapján, a 10 EUR-nál kevesebb vámtartozás közlésétől a vámhatóság eltekinthet, azonban szükséges azt is meghatározni, hogy ilyen esetben nem keletkezik vámhiány sem.

A 193. §-hoz

Szövegcserés pontosítások.

A 194. §-hoz

Hatályon kívül helyező rendelkezések.

A 195. §-hoz

Az Szt. 19. §-ának (3) bekezdése kimondja, hogy az ellenőrzés azon megállapításainak az eszközökre-forrásokra, az eredmény összetevőire gyakorolt hatását - amennyiben azok a mérlegkészítés időpontjáig ismertté váltak -, amelyeket a vállalkozó nem vitatott, amelyek miatt nem fellebbezett, illetve amelyek jogerőssé váltak, az adott üzleti évre vonatkozóan el kell számolni. A jogerős adóhatósági határozatok ellen azonban a vállalkozó jogorvoslattal élhet (felügyeleti intézkedést, bírósági felülvizsgálatot kérhet), mely eljárások az adóhatóság határozatát módosíthatják, illetve hatályon kívül helyezhetik. A törvény egyértelműsíti, ha az illetékes hatóság, bíróság - a mérlegkészítés időpontjáig - jogerősen megváltoztatta az adóhatóság korábbi jogerős határozatát (amelyet a vállalkozó a korábbi üzleti év(ek) beszámolójában számolt el), akkor e megváltoztatást a tárgyévre vonatkozóan kell elszámolni, azzal nem a jogerős adóhatósági határozat elszámolásával érintett korábbi üzleti év(ek) adatait kell módosítani. Ha a jogerős adóhatósági határozat, illetve annak módosítása vagy hatályon kívül helyezése elszámolása egy üzleti évet érint, akkor a módosítás/hatályon kívül helyezés elszámolása során az adóhatóság jogerős döntésének elszámolását kell módosítani.

A 196. §-hoz

Az Szt. 81. §-a (2) bekezdés o) pontjának előírása szerint a fejlesztési célra kapott támogatás visszafizetendő összegét az egyéb ráfordítások között kell elszámolni. Így a veszteség nem a pénzügyi rendezéshez kötötten kerül elszámolásra, ezért a visszafizetendő összeg előírásával egyidejűleg - az összemérés elvének teljesülése érdekében - a hozzá kapcsolódó halasztott bevételt is indokolt feloldani.

A 197-199. §-hoz

A törvény rögzíti, hogy a származékos leszállítási ügylet keretében beszerzett eszközöket a bekerülés (beszerzés) napjával valós értékre kell átértékelni abban az esetben is, ha a vállalkozó egyébként a valós értéken történő értékelést nem alkalmazza. E kiegészítést a származékos leszállítási ügyletekre vonatkozó eredmény-elszámolási szabályok indokolják.

A 200. §-hoz

Az új általános közigazgatási rendtartással összhangban pontosításra kerül a könyvviteli szolgáltatást végzők engedélyezéséhez, nyilvántartásához kapcsolódó, a részletszabályokat tartalmazó kormányrendelet tartalmára vonatkozó rendelkezés.

A 201. §-hoz

A nyilvántartásba vételi eljárás, illetve a nyilvántartással összefüggő további eljárások igazgatási szolgáltatási díjkötelesek. A szabályozás pontosító jelleggel felsorolja az egyes eljárástípusokat.

A 202. §-hoz

A módosításokkal összefüggő átmeneti rendelkezéseket tartalmazza.

Az IFSR-ek kötelező alkalmazására vonatkozó eredeti törvényi rendelkezések egy éves késleltetett bevezetési határidőt biztosítottak a szövetkezeti hitelintézetek és a szövetkezeti hitelintézetek integrációjában részt vevő egyéb hitelintézetek számára a bankszektor többi szereplőjéhez képest.

Időközben a bankszektor IFRS-ekre történő kötelező áttérése egy évvel 2017-ről 2018-ra elhalasztásra került. A törvény ennek figyelembevételével, egy évvel (2018-ról 2019-re) elhalasztja az IFRS-ek kötelező alkalmazásának bevezetését a szövetkezeti hitelintézetek és a szövetkezeti hitelintézetek integrációjában részt vevő egyéb hitelintézetek számára.

A 203. §-hoz

Pontosításra kerülnek a részletszabályokat tartalmazó kormányrendeleti, illetve az eljárásokhoz kapcsolódó igazgatási szolgáltatási díjakra vonatkozó miniszteri rendeleti felhatalmazó rendelkezések annak érdekében, hogy azok valamennyi eljárásra vonatkozóan tartalmazzanak felhatalmazást.

A 204. §-hoz

Szövegcserés módosítások.

A 205. §-hoz

A módosításokkal összhangban egyes rendelkezések hatályukat vesztik.

A 206. §-hoz

A Magyar Könyvvizsgálói Kamara a pénzmosás és a terrorizmus finanszírozása megelőzéséről és megakadályozásáról szóló törvény (a továbbiakban: Pmt.) alapján a Magyar Könyvvizsgálói Kamara felügyeleti szervnek minősül és ezzel összefüggésben a törvény alapján kötelező jellegű útmutatót ad ki.

A 207. §-hoz

A törvény alapján 2018. január 1-től a Magyar Könyvvizsgálói Kamara által lefolytatott kamarai hatósági áljárások során a kapcsolattartás kizárólag elektronikus úton, űrlapbenyújtás támogatási szolgáltatás igénybevételével történhet.

A 208., 210. és 211. §-hoz

A Pmt. alapján a Magyar Könyvvizsgálói Kamara felügyeleti szervnek minősül. A Pmt. módosítása alapján a felügyeleti szerv eljárása során a szolgáltatót, vagyis a könyvvizsgálót, illetve a könyvvizsgáló céget a tevékenység folytatásától eltilthatja.

A törvény célja, hogy az eltiltás intézményét a Magyar Könyvvizsgálói Kamara a Pmt. alapján is megfelelően alkalmazhassa.

A 209. §-hoz

Magyar Könyvvizsgálói Kamaráról, a könyvvizsgálói tevékenységről, valamint a könyvvizsgálói közfelügyeletről szóló 2007. évi LXXV. törvény (a továbbiakban: Kkt.) alapján csak az lehet kamarai tag könyvvizsgáló, aki vállalja, hogy könyvvizsgáló cégen kívül más gazdálkodó szervezetben személyes közreműködésre tagként, vezető tisztségviselőként a jogszabályi kötelezettségen alapuló könyvvizsgálói tevékenység megkezdésének időpontjától nem lesz kötelezett. Speciális helyzet állhat elő az egyéni vállalkozók esetében, mivel az egyéni vállalkozó, mint gazdálkodó szervezet nem minősül könyvvizsgáló cégnek, azonban a személyes közreműködés minden esetben megvalósul.

A törvény a személyes közreműködés fogalmára tekintettel jogalkalmazást segítő, pontosító módosítást tartalmaz. A törvény kimondja, hogy nem minősül státusz összeférhetetlenségnek, amennyiben a könyvvizsgáló egyéni vállalkozóként folytat könyvvizsgálói tevékenységet.

A 212. §-hoz

A törvény alapján a könyvvizsgálók speciális minősítésének megszerzésénél a Kkt.-ben előírt szükséges gyakorlat, illetve tevékenység végzés igazolása nem kizárólag naptári években, hanem üzleti években is lehetséges.

A 213. §-hoz

A törvény alapján a Magyar Könyvvizsgálói Kamara küldöttgyűlés előzetesen nem köteles jóváhagyni a főtitkár és a főkönyvelő javadalmazását, arról az éves pénzügyi terv részeként kap tájékoztatást.

A 214. §-hoz

A Pmt. és a Kkt. közötti összhang megteremtését szolgálja.

A 215. §-hoz

A törvény alapján - az általános közigazgatási rendtartásról szóló törvény hatálybalépésével összhangban - a könyvvizsgálói közfelügyeleti feladatokkal összefüggő tevékenységek szabályozásáról szóló 28/2013. (VI. 29.) NGM rendeletből a közfelügyeleti hatóság minőségellenőrzésére vonatkozó egyes eljárásjogi szabályok átvezetésre kerülnek a Kkt.-be.

A 216. §-hoz

Átmeneti rendelkezések.

A 217. §-hoz

A minősítésre vonatkozó korábbi módosításoknak megfelelően a törvény pontosítja a kamarai tag könyvvizsgálók által a minősítés iránti kérelemhez benyújtott igazolások tartalmát.

A 218. §-hoz

Szövegcserés módosítások.

A 219. §-hoz

Hatályát vesztő rendelkezés.

A 220. §-hoz

Pontosítja a szabad pénzeszköz fogalmát a tekintetben, hogy annak köréből, kiveszi azokat a pénzeszközöket, amelyek felett a szabályozott ingatlanbefektetési társaság, a szabályozott ingatlanbefektetési elővállalkozás és a projekttársaságuk nem rendelkezik szabadon (például a kapott, óvadék). Indokolt, hogy a szabályozott ingatlanbefektetési társaság, szabályozott ingatlanbefektetési elővállalkozás, és projekttársaságuk ne fizessen osztalékként ki olyan összeget, amihez visszafizetési kötelezettségük társul, vagy amellyel a társaságok nem rendelkeznek szabadon.

A törvény egyértelműsíti, hogy a szabályozott ingatlanbefektetési társaság, szabályozott ingatlanbefektetési elővállalkozás és szabályozott ingatlanbefektetési projekttársaság elvárt osztalékot a Szit. tv. szerinti státuszuk fennállása alatt elért eredményük alapján legyenek kötelesek fizetni (az ugyanakkor nem tiltott számukra, hogy a Szit. tv. szerinti státuszuk előtti időszakban felhalmozott eredménytartalékból is fizessenek osztalékot, ha úgy döntenek).

Az IFRS-ekre történő áttérés jelentősen módosíthatja a társaságok eredménytartalékát, az IFRS előírásaival összhangban ugyanis az egyes mérlegtételek értékének különbsége az eredménytartalékban rendezendő. Tekintettel arra, hogy ez olyan értékelési különbséget okozhat, mellyel együtt nem növekszik a törvény által szabályozott társaságok szabad pénzeszközeinek tényleges mértéke, indokolt ennek az áttérésnek a hatásával az elvárt osztalék fogalmát korrigálni.

A 221. §-hoz

A törvény kibővíti a szabályozott ingatlanbefektetési társaság és projekttársasága által végezhető tevékenységeket olyan módon, hogy azok tevékenysége kiterjedhessen építményüzemeltetésre is.

A törvény rendezi az induló tőkére vonatkozó rendelkezés alkalmazását összevont (konszolidált) éves beszámoló készítésére kötelezett társaság esetében, oly módon, hogy a minimális tőke megfelelést ilyen esetben az összevont (konszolidált) beszámolóban kimutatott tőke-elemek vonatkozásában kell vizsgálni.

A törvény a közkézhányad-részesedési korlát számítási módját összhangba hozza a tőkepiacról szóló törvény szavazati jog mértékének bejelentési és közzétételi szabályaival.

A törvény rendelkezéseket tartalmaz arra az esetre, amennyiben a szabályozott ingatlanbefektetési társaság - az esetleges dolgozói részvények mellett - kizárólag olyan részvénnyel rendelkezik, amely teljes mértékben bevezetésre került szabályozott piacra. E társaságok részvényesei vonatkozásában, melyek a szabályozott piaci transzparenciát teljes mértékben vállalják, nem indokolt az 5%-os szavazati jogot korlátozó mechanizmus és a Szit. tv. 3. § (3a) bekezdése szerinti közkézhányad-részesedés korlátra vonatkozó mechanizmus alkalmazása. Továbbá ezen társaságok esetén a közkézhányadra vonatkozó követelményt elegendő a nyilvántartásba vétel időpontjában vizsgálni. E társaságok vonatkozásában tehát a teljes jegyzett tőke össznévértékének 5%-os tulajdoni jogát meghaladó részvényesek (függetlenül az 5%-ot meghaladó tulajdoni hányad megszerzésének időpontjától) tulajdoni hányadukhoz kapcsolódó szavazati és egyéb részvényesi jogaikat (amennyiben ezt a társaság alapszabálya nem szabályozza másképp) korlátozás nélkül gyakorolhatják. Amennyiben a részvénytársaság szabályozott piacra bevezethető valamennyi részvénye bevezetésre került a tőzsdére, a Szit. tv. 3. § (3) bekezdésének i) pontja értelemszerűen teljesül. Ha több részvénysorozat kerül kibocsátására, a közkézhányad-részesedési korlát számítási módját indokolt összhangba hozni a tőkepiacról szóló törvény szavazati jog mértékének bejelentési és közzétételi szabályaival, továbbá egyértelműsíteni, hogy az 5%-os korlát számítása a részvénysorozatok számától függetlenül a teljes jegyzett tőkére tekintettel vizsgálandó.

A 222. §-hoz

A törvény rendezi az idegen források és az ingatlanok értéke arányára vonatkozó előírás alkalmazását összevont (konszolidált) éves beszámoló készítésére kötelezett szabályozott ingatlanbefektetési társaság esetében. A törvény szerint, ebben az esetben, tekintettel a konszolidáció szintjén fennálló (szigorúbb) korlátra, a szabályozott ingatlanbefektetési társaság konszolidációba bevont projekttársaságára egyedi idegen forrás korlát nem kerülne megállapításra.

A törvény a szabályozott ingatlanbefektetési társaságra már bevezetett szabályt terjeszti ki a szabályozott ingatlanbefektetési társaság projekttársaságára, figyelemmel a pénzügyi intézmények hitel- és pénzkölcsön-nyújtási gyakorlatára.

A törvény hatálya alá tartozó vállalkozásnak piaci értéken kell értékelnie ingatlanait. A törvény pontosító rendelkezést tartalmaz erre vonatkozóan az IFRS-ek szerinti beszámolót készítők vonatkozásában.

A 223. §-hoz

A rendelkezés egyértelművé teszi, hogy az ingatlanhoz kapcsolódó, de nem annak részeként, hanem értékhelyesbítésként kimutatott összeget is figyelembe kell fenni az ingatlan értékeként. A szabályozás egyértelművé teszi az IFRS-ek szerinti beszámolót készítő adózók gyakorlatát analóg módon.

A 224. §-hoz

Az ingatlanszektor sajátosságaira figyelemmel indokolatlan a pénzügyi, gazdasági vagy jogi végzettségen kívüli más felsőfokú végzettséggel rendelkező személyeket (pl. műszaki végzettséggel rendelkező mérnök) kizárni abból, hogy a szabályozott ingatlanbefektetési elővállalkozásnál vagy társaságnál vezető állású személyek legyenek.

A 225. §-hoz

A törvény szerint, amennyiben konszolidációba bevont szabályozott ingatlanbefektetési társaság portfólióját kell vizsgálni az ingatlanvagyon diverzifikáltságának megítélésénél, az esetben valamennyi konszolidációba bevont társaság ingatlanvagyona figyelembe vétele szükséges annak érdekében, hogy a csoporttagok vagyonelemei egységként kerüljenek kezelésre. Az ingatlanok piaci árának növekedése miatt indokolt továbbá a mérlegfőösszeg 30%-ában meghatározni az egyes ingatlan, vagy más szabályozott ingatlanbefektetési társaságban fennálló részesedés értékének felső határát.

A törvény szerint a szabályozott ingatlanbefektetési társaság összevont (konszolidált) éves beszámoló alapján állapítja meg az idegen forrásokra vonatkozó korlátnak történő megfelelést. Új ingatlan fejlesztése esetén indokolt továbbá, hogy a beszámolóban kimutatott ingatlanokon felül az ingatlanként még ki nem mutatott beruházások értéke is figyelembe vehető legyen.

A törvény egyértelművé teszi, hogy az ingatlanhoz kapcsolódó, de nem annak részeként, hanem értékhelyesbítésként kimutatott összeget is figyelembe kell venni az ingatlan értékeként. A törvény összhangban van a szabályozás általános céljával, az ingatlanok piaci értéken történő kimutatásával. A szabályozás egyértelművé teszi az IFRS-ek szerinti beszámolót készítő adózók gyakorlatát analóg módon.

A 226. §-hoz

Pontosító rendelkezés az IFRS-ek szerinti beszámolót készítők vonatkozásában.

A 227. §-hoz

Szövegcserés módosítás.

-----STARTING---POINT---VEGE---

A 228. §-hoz

Hatályba léptető rendelkezések.

A 229. §-hoz

Európai Uniós jognak való megfelelés kimondása.

A 230. §-hoz

Jogharmonizációs záradék.

A 231. §-hoz

Az adózás rendjéről szóló törvény 2017. július 1-jétől úgy módosul, hogy az ún. tételes adatszolgáltatási kötelezettség értékhatára 1 millió forintról 100 ezer forintra csökken. Ezzel egyidőben bevezetésre kerül a számlázó programok online adatszolgáltatása, azaz a számlázó programmal kibocsátott, 100 ezer forintot meghaladó összegű áthárított áfát tartalmazó számlák adatairól történő valós idejű adatszolgáltatási kötelezettség, amely értékesítői oldalon kiváltja az ún. tételes adatszolgáltatási kötelezettséget. Ezzel összefüggésben az online számla-adatszolgáltatási kötelezettség teljesítésének elmulasztásához 2017. július 1-jétől mulasztási bírságolási szabály is kapcsolódik. Mivel egy ilyen nagy horderejű, az egész ország versenyképességének a javításában is szerepet játszó rendszer csak az érintettek megfelelő felkészülését követően vezethető be, továbbá a rendszer éles indulása előtt elvárás egy megfelelő tesztidőszak biztosítása is, ezért az adatszolgáltatás egy év türelmi idő mellett önkéntes alapon fog működni.