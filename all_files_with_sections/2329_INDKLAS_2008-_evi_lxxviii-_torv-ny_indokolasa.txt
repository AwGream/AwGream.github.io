2008. évi LXXVIII. törvény indokolása

a Magyar Köztársaság 2007. évi költségvetésének végrehajtásáról

-----STARTING---POINT---ALTALANOS---

Általános indokolás

I. A kormány gazdaságpolitikájának fő vonásai 2007. évben

A makrogazdasági folyamatok alakulása 2007-ben

2007-ben a magyar gazdaság - külső és különösen belső - egyensúlya határozottan, a 2007. évi konvergencia programban közölt előrejelzést is meghaladó mértékben javult. Az államháztartás eredményszemléletű GDP-arányos hiánya az előirányzott 6,8%-kal szemben 5,5% lett, ami az előző évhez képest több mint 3,5 százalékpont (az elsődleges egyenlegben közel 4 százalékpont) egyenlegjavulást jelent. A gazdaságpolitika által az adott helyzetben 2007-re szükségszerűen megjelölt fő célt tehát sikerült elérni.

Ugyanakkor az államháztartásban végrehajtott nagymértékű egyensúlyjavítás törvényszerűen - a konvergencia programban és a 2007. évi költségvetés háttérszámításaiban is előre jelzettnek megfelelően - tükröződött a gazdasági növekedés tavaly tapasztalt lassulásában. Az ESA-egyenlegek alapján becsülve az államháztartás közvetlen keresletszűkítő hatása a GDP 3%-át is meghaladta 2007-ben. A kormányzati kiadások visszafogása a közösségi fogyasztás, a természetbeni juttatások és az állami beruházások negatív növekedési hozzájárulásán keresztül jelentős részben magyarázta a GDP belföldi felhasználásának visszaesését. Összességében a GDP 2007-ben csak 1,3%-kal emelkedett.

A termelési oldalon a GDP növekedését elsősorban a mezőgazdaság és az építőipar gyengélkedése és a fiskális konszolidáció hatására mérséklődő, állam által nyújtott szolgáltatások visszaesése lassította. A piaci szolgáltatások teljesítménye a belföldi kereslet lassulása ellenére a vártnál kedvezőbben alakult, ami a szállítás, távközlés, nagykereskedelem és a turizmus jelentős növekedéséből adódott. Az átlagnál erőteljesebben nőtt a pénzügyi ágazat teljesítménye is (3%).

A felhasználási oldalon a nemzetgazdaság beruházási teljesítménye 2007 egészében - a 2006. évi 2,5%-os csökkenés után - stagnálást (0,1%) mutatott. A 2007. évi beruházási teljesítmény mögött meglehetősen eltérő folyamatok húzódtak meg. A vállalati szektor beruházási aktivitása jelentős mértékben fokozódott, míg az állami beruházások a fiskális konszolidáció hatására erőteljesen visszaestek. A vállalati szektoron belül elsősorban az erős külső konjunktúra által vezérelt feldolgozóiparban jelentős növekedés volt megfigyelhető. Mindezek ellenére a feldolgozóipari kapacitáskihasználtság az év egészében magas maradt, ami a vállalatok óvatos magatartására utalhat, azaz a jelentős külpiaci kereslethez nem a kapacitások bővítésével, hanem a kapacitáskihasználtság növelésével alkalmazkodtak.

Több évi mérséklődést követően 2007-ben ismét emelkedett az újonnan épített lakások száma. A lakásépítés erőteljes növekedést (6,8%) mutatott, míg a kiadott építési engedélyek száma enyhén mérséklődött (-1,2%). Az elmúlt év közepét jellemző erőteljes lakásépítési konjunktúra azonban átmenetinek bizonyulhat, elsősorban a 2006. évi jelentős mérséklődést követő pozitív korrekciónak tekinthető. A kiadott lakásépítési engedélyek alapján érzékelhető volt, hogy a háztartások rendelkezésre álló jövedelme 2007-ben jelentősen mérséklődött.

A háztartások fogyasztása 2007-ben 1,9%-kal csökkent. Az államháztartási egyensúly helyreállítása érdekében hozott kiigazító intézkedések létszámcsökkentésen, fokozódó adó- és járulékterheken, gyorsuló infláción, valamint a költségvetési intézmények teljesítményének visszafogásán keresztül érintették a háztartások jövedelmét.

A fogyasztáson belül a háztartások fogyasztási kiadása csak kismértékben (0,3%-kal) volt alacsonyabb az előző évinél, mivel a lakosság a tavalyi év folyamán fogyasztása „simítására” törekedett. Az MNB adatai szerint a háztartások nettó finanszírozási képességének GDP-hez viszonyított aránya a 2006. évi 3,4%-ról 2007-ben 1,7%-ra esett vissza. A természetbeni társadalmi juttatások volumene 8,5%-kal csökkent az egészségügy és az oktatás teljesítményének visszaesése miatt.

A belföldi kereslet negatív növekedési hozzájárulását jelentős mértékben ellensúlyozni tudta a külkereskedelem pozitív teljesítménye. A kedvező nemzetközi konjunktúrának köszönhetően az év egészében az áru- és szolgáltatásexport dinamikusan (14,2%-kal) nőtt, míg a gyenge belföldi kereslet mellett az import csak ennél visszafogottabban (12,0%-kal) emelkedett. Az export volumenének bővülése elsősorban az új EU-tagállamokkal folytatott kereskedelem kedvező teljesítményének volt köszönhető. Az ide irányuló árukivitel 26,5%-kal nőtt. Ebben meghatározó volt a román és a szlovák reláció. Az import volumenének növekedésében a Gripen gépek behozatala játszott jelentős szerepet.

2007-ben - mivel az áruexport (95,5%) és az áruimport (95,6%) árindexe közel egyforma mértékben csökkent - cserearány-romlás lényegében nem jelentkezett. A kivitelben a gépek és a szállítóeszközök forint árszintje csökkent leginkább, míg az élelmiszerek és a nyersanyagok ára növekedett. A behozatalban - elsősorban a forint 2006-hoz képest tapasztalt jelentős erősödése miatt - az energiahordozók importárszintje 5,4%-kal, a gépeké és szállítóeszközöké 6,2%-kal esett 2006-hoz képest. 2007 végén azonban - a folyamatosan növekvő világpiaci olaj- és nyersanyagárak hatására - már cserearány-romlás kezdődött.

Összességében az áruforgalmi egyenleg több mint 2 milliárd euróval javult.

2007-ben a folyó fizetési mérleg hiánya 5060 millió euró, a GDP 5%-a volt. A hiány 2006-hoz képest 386 millió euróval, a GDP arányában 1,1 százalékponttal csökkent. Mivel a tőkemérleg egyenlege a bázisidőszakhoz képest nagyobb aktívumot mutatott, a külső finanszírozási szükséglet a folyó deficitnél jobban csökkent, a GDP 4%-át tette ki.

A 2006 során elkezdődött folyamat 2007-ben is folytatódott: a folyó mérleg hiányának csökkenésében elsődleges szerepet játszott az áruforgalom aktívuma. A szolgáltatások pozitív szaldója valamelyest csökkent a bázisidőszakhoz viszonyítva, az egyéb szolgáltatások egyenlegének javulása és az idegenforgalom egyenlegének gyenge romlása mellett. A reálgazdasági tranzakciók a GDP arányában együttesen 2,5 százalékponttal javították a folyó mérleghiányt. Ugyanakkor az adóssággeneráló és a nem-adóssággeneráló jövedelmek a GDP arányában egyenként 0,3 és 0,7 százalékponttal rontották a hiányt. A nem-adósság generáló jövedelmek egyenlegének növekvő passzívuma a Magyarországon befektetett közvetlen külföldi tőke magas állománya és hatékony működtetése következtében emelkedő tulajdonosi jövedelmek velejárója.

A 2007-ben Magyarországra érkező közvetlen külföldi tőkebefektetések mértéke a GDP arányában 4% volt, ami 2 százalékpontos csökkenést jelent. 2006-hoz képest a változást lényegében egy egyszeri tényező, a Budapest Airport (körülbelül 1,9 milliárd euró) tulajdonosváltása okozta. A magyar vállalkozók külföldi közvetlen tőkebefektetései 80 millió euróval növekedtek és elérték a 3 milliárd eurót. Ezen belül az újra befektetett jövedelem jelentősen bővült, míg a részvényvásárlások valamelyest csökkentek. A portfólió soron a részvények és egyéb részesedések esetében 5,4 milliárd euró forráskiáramlás történt, melyből a MOL sajátrészvény-vásárlása körülbelül 1,6 milliárd euróval csökkentette az egyenleget.

A kiigazító intézkedések hatása a munkaerőpiacon is megjelent. A költségvetési szektort érintő karcsúsítás következtében 2007 végére a szektorban alkalmazottak száma 716 ezerre olvadt, éves átlagban a csökkenés elérte az 5%-ot. Az év első felében a versenyszektor és a non-profit szféra még fel tudta szívni a közszférából elbocsátottak egy részét, a második félévben azonban a romló konjunktúra hatására már a versenyszférában is csökkent a létszám. A munkanélküliségi ráta (7,4%) éves átlagban egy tizeddel alacsonyabb volt a 2006. évinél.

A nemzetgazdasági bruttó átlagkeresetek összességében 8%-kal nőttek 2007-ben. Az év egészében a versenyszektorban regisztrált 9,1%-os bérnövekedéséből körülbelül 1,5-2 százalékpontot magyarázott a fehéredési hatás. Ez a hatás különösen a hagyományosan feketén-szürkén foglalkoztató ágazatokban - építőipar, kereskedelem, vendéglátás, ingatlanügyletek - volt megfigyelhető 2007 harmadik negyedévéig. A nemzetgazdaság egészében a nettó keresetek 2,8%-kal nőttek, így a reálkeresetek 4,8%-kal csökkentek 2007-ben.

A fogyasztói árak 2007-ben éves átlagban 8%-kal nőttek, a decemberi inflációs ráta a márciusi 9%-os csúcs és a szeptemberi 6,4%-os mélypont után 7,4% volt. Az infláció érdemben nőtt 2006-hoz képest, de a növekedés jelentős része a maginflációs körön kívülről jött. A költségvetési egyenleg javítását célzó egyes intézkedések (pl. a kedvezményes áfa-kulcs megszüntetése) 2006 második felétől, az ár- és támogatási rendszerekben jelenlévő feszültségek csökkentését célzó kormányzati intézkedések pedig 2007 elejétől emelték tovább az átlagos drágulási ütemet. Időközben a térség kedvezőtlen időjárási viszonyai miatt bekövetkező mezőgazdasági kínálati elégtelenség és az agrártermékek iránti növekvő nemzetközi kereslet miatt jelentősen nőttek a mezőgazdasági árak, ami az élelmiszerek árán keresztül érdemi inflációs többletet jelentett. A tartósan magas energia- és nyersanyagárak az eurozóna inflációját is jelentősen emelték, melynek hatása 2008-ban is érzékelhető lesz.

II. A 2007. évi költségvetési folyamatok értékelése

A költségvetési törvény az államháztartás 2007. évi pénzforgalmi hiányát 1752,1 milliárd forintban, a GDP 6,9%-ában határozta meg.

Az évközi adatok azonban már előre jelezték, hogy a hiány a várakozásoknál kisebb lesz, tekintettel arra, hogy az egyenlegek hónapról-hónapra kedvezőbben alakultak az aktualizált előrejelzéseknél. Ebben egyaránt szerepe volt az adó- és járulékbevételek többletének és az egyes területeken elmaradó kiadásoknak is.

Az egyensúlyjavulásban több tényező is szerepet játszott. A bevételi oldalon az előirányzatnál kedvezőbben alakultak az adó- és járulék-, valamint a kamatbevételek.

A vártnál magasabb mértékben teljesültek:

- a társasági adó bevételek és társas vállalkozások különadói a decemberi magasabb feltöltések következtében,

- a jövedéki adóbevételek elsősorban a vámhatósági ellenőrzések eredményeként,

- a regisztrációs adóbevételek az adótételek valorizációja következtében,

- valamint a személyi jövedelemadó bevételek és a járulékbevételek főként a bérek magasabb szintjéből fakadóan.

A múlt esztendőben mind a versenyszférában, mind a közszférában a tervezettet meghaladóan emelkedtek a bérek. A közszféra béremelkedésében szerepet játszott az előre hozott 13. havi fizetés kétheti része, melyhez havonta a második félévben jutottak hozzá az alkalmazottak.

A központi költségvetési szervek és fejezeti kezelésű előirányzatok bevételei és befizetései jelentős mértékben haladták meg a tervezett összegeket. Emellett a kamatbevételek, valamint egyéb bevétek is túllépték az előirányzatot.

Összességében a bevételi oldalon a központi kormányzatban a túllépés mértéke a GDP 2,2%-át tette ki.

A kiadási oldalt tekintve elsősorban a kamatkiadások alakultak alacsonyabban az előirányzatnál. Ezen felül elmaradtak az előirányzattól a gyógyszer és táppénz kiadások, valamint az Uniós hozzájárulások. Egyéb kiadások is (pl. metró beruházás és az elkülönített állami pénzalapok kiadásai) alacsonyabb mértékben realizálódtak a tervezettnél.

A hiány csökkenéshez hozzájárultak még a korábbi, 2006. évi adósságátvállalások is. 2006 utolsó negyedévében olyan adósságok átvállalására került sor, amelyeket a konvergencia program alapján 2007-re tervezett a költségvetés. Az NA Zrt. egyes adósságelemeinek átvállalásából fakadó, közel 77 milliárd forint szintén javította az egyenleget.

Ugyanakkor az előirányzathoz képest magasabb kiadások is terhelték a költségvetést. Az előirányzatot meghaladóan alakultak a nyugdíj kiadások (makrogazdasági paraméterek változásából fakadóan), valamint a MÁV támogatása is.

A központi költségvetési szervek és fejezeti kezelésű előirányzatok kiadásai a tartalék előirányzatok felhasználását figyelembevéve - nagyrészt a bevételi többleteikkel, illetve a 13. havi bérkifizetésekkel (előrehozott kétheti bér) összhangban - lépték túl a tervezettet.

Így a kiadási oldalon összességében a túllépés a GDP 0,7%-át tette ki.

Összegezve: a bevételi és kiadási tételek eredményeként az éves pénzforgalmi központi kormányzati hiány a GDP 1,5%-ával lett kedvezőbb az előirányzottnál.

Alrendszerenként tekintve a központi költségvetés a 2007. évet 1398,1 milliárd forintos hiánnyal, a társadalombiztosítás pénzügyi alapjai 27,6 milliárd forintos szufficittel, az elkülönített állami pénzalapok pedig 62,9 milliárd forintos többlettel zárták.

A helyi önkormányzatok éves pénzforgalmi hiánya a korábban tervezett 84 milliárd forinttal szemben 53,9 milliárd forintban teljesült, mely a GDP közel 0,1%-os javulásának felel meg. A kedvezőbb egyenleg oka elsősorban az, hogy az önkormányzatok dologi és felhalmozási kiadásokra a vártnál kevesebbet költöttek, míg az intézményi működési bevételeik a tervezetthez képest kedvezőbben alakultak.

Összességében 2007-ben az államháztartás pénzforgalmi hiánya 1361,5 milliárd forintban, a GDP 5,4%-ában teljesült.

III. Az állami feladatellátás funkcionális bemutatása, változásának jellemzői

A kormányzati funkciók mérésére a Nemzetközi Valutaalap és az Európai Közösség egyaránt a „Classification of Functions of Government” (COFOG) szabványt alkalmazza. Ez olyan módszertani eszköz, amely összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét. A funkcionális osztályozást ezért alapvetően az államháztartás konszolidált pénzforgalmi adatainak bemutatására alkalmazzák, mégpedig elsősorban a kiadások osztályozására.

Pénzforgalomban, 2007. évre vonatkozóan az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásainak aránya 14,6%-ot tett ki. Ezen belül az általános közösségi szolgáltatások az előző évi szintnek megfelelően alakultak, csökkenés a törvényhozó és végrehajtó szervek funkciócsoportnál volt megfigyelhető. A 2007. évben védelemre az államháztartás összes kiadásán belül 2%-ot fordított a költségvetés. A ráfordítások közül jelentős tétel volt a NATO tagsággal kapcsolatos kiadások alakulása.

A rendvédelem és közbiztonság javítása, a szervezett bűnözés megfékezése, valamint az intézményeknél megvalósult fejlesztések a 2007. évi államháztartási kiadások 4,1%-át tették ki. Ezen belül a rend- és közbiztonsági feladatok ellátására a 2006. évihez képest többet fordított a költségvetés.

b) Az állampolgárok helyzetét javító, a társadalmi egyenlőtlenségeket mérséklő jóléti funkciókra (oktatás, egészségügy, társadalombiztosítás) 2007-ben az államháztartás kiadásainak 60,5%-át fordították. Az oktatási tevékenységekre és szolgáltatásokra fordított összegek nominálisan növekedtek a 2006. évihez képest.

Az egészségügy területén prioritásként kezelt célokra, valamint az intézmények működési feltételeinek biztosítására az államháztartási kiadások 9%-át fordította a költségvetés.

A társadalombiztosítási és jóléti funkción belül a költségvetés-politikában prioritásként is megjelölt nyugellátások nominális értéke növekedett az előző évihez képest. Ezen felül a 2007. évben tovább növekedtek a kiadások arányában, a családi pótlékok és a gyermekeknek járó juttatások, valamint munkanélküli ellátások jogcímen folyósított összegek is. Ez utóbbi az összkiadások 1,1%-át tette ki.

A lakástámogatásokra, települési és közösségi tevékenységekre és szolgáltatásokra kifizetett összegek aránya az előző évihez képest csökkent 2007 folyamán, de így is az összkiadások 3,9%-át jelentette.

A szórakoztató, kulturális és vallási tevékenységek funkcionális kiadásai az összkiadásokon belül 2,8%-ot képviseltek. Ezen belül nőtt a hitéleti tevékenységekkel kapcsolatos kiadások összege.

c) A gazdasági funkciók összességében a kiadások 15,1%-át tették ki. Ezen belül a közlekedési és távközlési tevékenységek szolgáltatások funkciócsoportra fordított összegek aránya emelkedett, mely főként a vasúti közlekedési tevékenységek kiadásainak jelentős mértékű növekedésével függ össze.

A mező-, erdő-, hal- és vadgazdálkodásra fordított kiadások az összes kiadás 2,9%-át tették ki, annak ellenére, hogy az agrártámogatások jelentős részét közvetlenül az Európai Uniótól kapták meg a termelők. A környezetvédelemre az előző évhez képest többet költött az állam, e funkcióra fordított kiadások az összkiadások 1,7%-át tették ki.

d) Az államadósság kezelésével kapcsolatos kiadások a tárgyévben 7,7%-át tették ki az összes kiadásnak, mely a 2006. évihez képest közel azonos nagyságrendet jelent.

IV. Adó- és járulékpolitika

Az adórendszer 2007. évi változását azon korábban meghirdetett célkitűzések motiválták, amelyek az államháztartás bevételeinek a növelését az adó- és járulékalapok szélesítésével, a különféle kedvezmények visszaszorításával kívánják elérni. Az igazságosabb közteherviselés irányába történő elmozdulásnak tekinthető többek között a minimális nyereség alapján történő adóztatás bevezetése, illetve a gépjármű-adóztatás átalakítása. A 2007. évtől a mezőgazdasági őstermelőkkel bővült a társadalombiztosítással érintettek köre. A százalékos egészségügyi hozzájárulás módosítása a különböző formában megszerzett jövedelmek adóterhelésének közelítését szolgálta. Az adórendszer változásait (elsősorban a jövedéki adó esetében) az uniós jogharmonizáció is szükségessé tette.

A személyi jövedelemadózásban 2007-től megvalósított módosítások hátterében elsősorban az adóbázis szélesítése állt, így például jelentősen csökkentek az adózók által érvényesíthető kedvezmények.

A 2007. évben az adókulcsok változatlansága mellett az adótábla sávhatára 1 550 000 forintról 1 700 000 forintra emelkedett, miközben az adójóváírás rendszere nem változott. A 2007. évtől a nyugdíjat, a mellette más - összevontan adózó - jövedelemmel is rendelkező magánszemélyeknél, az összevont adóalapba be kell számítani, ugyanakkor az arra jutó - az adótábla szerint számított - adó levonható.

A 2007. évtől módosult a kedvezmények, mentességek rendszere:

- megszűnt a szellemi tevékenység, a felnőttképzés és a számítógép-beszerzés kedvezménye;

- a 2007. január 1-jét követően felvett lakáscélú hitelek törlesztéséhez adókedvezmény már nem vehető igénybe;

- a felsőoktatási tandíj, a közcélú adományok és az élet- és nyugdíjbiztosítások utáni adókedvezményekre vonatkozó együttes, évi 100 ezer forintos adókedvezményi keret megtartása mellett az éves jövedelemkorlát 6 millió forintról 3 400 000 forintra csökkent;

- a 2007. évtől a megállapodás alapján fizetett nyugdíjjárulék, magánnyugdíj-pénztári tagdíj, a magánnyugdíj-pénztári tagdíj kiegészítésének kedvezménye is beletartozik az együttes, évi 100 000 forintos adókedvezményi keretbe, és vonatkozik rá az évi 3 400 000 forintos jövedelemkorlát is;

- a 2007. évtől csökkent az önkéntes kölcsönös biztosítópénztárba munkáltatói hozzájárulás címén befizetett összeg adómentes értékhatára.

A társasági adózás adóbázis szélesítését célzó legfontosabb változása, hogy 2007. július 1-jétől hatályba lépett a minimális nyereség alapján történő adóztatás rendszere, amely szerint, ha az adózó adózás előtti eredménye vagy adóalapja közül a nagyobb nem éri el a nyereségminimumot - amely a korrigált összes bevétel 2%-a -, az adózó választása szerint az adóhatóság felé nyilatkozatot tehet, vagy a nyereségminimumot tekinti adóalapnak. A szolgáltató holding társaságok Magyarországra településének ösztönzése érdekében 2007-től az adózás előtti eredményt csökkenti a bejelentett részesedés értékesítésekor elszámolt árfolyamnyereség az egyéb feltételek teljesülése esetén (például az adózó a részesedést az értékesítést megelőzően legalább két éven át folyamatosan birtokolta).

Az általános forgalmi adóban a 2007. évben csak apróbb módosítások és a jogalkalmazást segítő pontosítások történtek. Az adózók számára kedvezően változtak a faktorálással kapcsolatos szabályok, szűkült a számla kötelező adattartalma. Eszerint a kibocsátott számlán csak akkor kell külön feltüntetni a teljesítés időpontját, ha az eltér a számla kiállításának dátumától. Egyéb esetekben a számla kibocsátási dátuma a teljesítési időpont. Szigorodott a bizonylatnyomtatványok előállítása és forgalmazása is. 2007. január 1-jétől a nyomdák kizárólag az APEH által rájuk leosztott sorszámtartományon belül állíthatnak elő számla- és nyugtanyomtatványokat, a nyomtatvány-forgalmazók pedig 2007. június 30-ától csak ezen új típusú számlanyomtatványokat forgalmazhatják. 2007. január 1-jétől az engedményezés nem tárgyi mentes tevékenység, ha az adóalany a követelését követelésvásárlási szerződés keretében engedményezi, azaz ilyenkor az engedményezés költségeinek áfa tartalma levonható. A lakásszövetkezeti tulajdonhasználat-biztosítás fő szabály szerint viszont tárgyi adómentes tevékenységgé vált, de a lakásszövetkezetet is megilleti a jog, hogy a tárgyi adómentesség helyett az általános szabályok szerinti adózást válassza. Az Áfa tv. módosításával a villamosenergia-termelés melléktermékeként keletkező hőenergia értékesítése bekerült a folyamatos termékértékesítés és szolgáltatásnyújtás körébe. Bulgária és Románia uniós csatlakozásával a többi tagállamra alkalmazott áfa szabályok e két országot érintő ügyletekre is kiterjednek.

A cigaretta esetében az EU minimum adószinthez való közelítés céljából 2007 áprilisában és szeptemberében a jövedéki adó mintegy 2,7-2,7%-os emelésére került sor. Áprilistól a tételes adó 7420 forintra, a százalékos adó 27,75%-ra, az adóminimum 13 730 forintra; szeptembertől a tételes adó 7 600 forintra, a százalékos adó 28%-ra, az adóminimum 13 965 forintra változott. Egyúttal emelkedett a finomra vágott fogyasztási dohány és az egyéb fogyasztási dohány adóminimuma is. 2007. évtől a jövedéki adóelőleg fizetés határideje 28-áról 25-ére változott, így küszöbölve ki az adóbevételek kincstári számlára történő beérkezésének következő hónap elejére történő esetenkénti áthúzódását.

A 2007. évben emelkedtek a személygépkocsik utáni fizetendő regisztrációs adó mértékei, illetőleg a személygépkocsik a korábbi három helyett négy környezetvédelmi kategóriába lettek besorolva. Az avultatás kapcsán életbe lépett jogszabályi változások az európai uniós joggal történő harmonizáció miatt váltak szükségessé. Egyrészt az avulási skála lerövidült (25-ről 20 évre), egyúttal meredekebbé vált, másrészt adózói kérelemre visszatérítésre került a 2004-2005. években a használt gépjárművek után befizetett regisztrációs adóból az avultatás visszamenőleges alkalmazásával számított különbözet.

Az igazságos közteherviselés elvének való megfelelés érdekében a személygépkocsi és a motorkerékpár esetében a gépjárműadó a 2007. évtől a gépjárművek hajtómotorjának teljesítményéhez és gyártási évéhez igazodik. A kW szerinti adóalaphoz a személygépkocsi és a motorkerékpár kora szerinti adómérték (a 0-3 év közötti járműnél 300 Ft/kW, a 4-7 év közöttinél 260 Ft/kW, a 8-11 év közöttinél 200 Ft/kW, a 12-15 év közöttinél 160 Ft/kW, míg a 16. év feletti járműnél 120 Ft/kW) társul. A legkorszerűbb környezetvédelmi követelményeket teljesítő és ezért korábban 20-30%-os adókedvezményt élvező személygépkocsik utáni kedvezmény 2007-től megszűnt.

Az adóigazgatást érintő változások közül kiemelkedik, hogy a 2007. évtől átalakult az állami adóhatóság szervezete: az állami adóhatóság hatásköre kibővült az illetékügyekkel kapcsolatos, illetőleg a szerencsejáték szervezéssel összefüggő feladatokkal, s ezzel egyidejűleg megszűntek az illetékhivatalok, illetőleg megszűnt az önálló szerencsejáték felügyelet. További fontos változás, hogy 2007-től a kapcsolt vállalkozások az egymás közötti tranzakciók szokásos piaci áráról megállapodást köthetnek az állami adóhatósággal.

Az igazságos közteherviselés elvének érvényesítése érdekében alkalmazott minimális társadalombiztosítási járulékalap havi összege - a minimálbér emelkedése hatására - a korábbi 125 000 forintról 2007-ben 131 000 forintra növekedett. Az egyéni egészségbiztosítási járulék a korábbi 6%-ról 2007-től 7%-ra változott. Nyugdíj melletti jövedelemszerzésük kapcsán 2007. április 1-jétől a nyugdíjasok is fizetnek 8,5 százalékos nyugdíjjárulékot.

A 2007. évtől a magánszemélyt terhelő, egyes külön adózó jövedelmek után fizetendő egészségügyi hozzájárulás mértéke 4%-ról 14%-ra emelkedett, az az összeghatár pedig - ameddig ezt a kötelezettséget éves szintre számolva teljesíteni kell -, évi 400 ezer forintról 450 ezer forintra változott.

A 2006 júliusában kihirdetett, az államháztartás egyensúlyát javító különadóról és járadékról szóló 2006. évi LIX. törvény alapján

- 2007-től - az általános adófizetési kötelezettséget meghaladó közteherviselésre képes adófizetők szolidaritására alapozva - különadó-fizetési kötelezettség terheli az egyéni nyugdíjjárulék alapjának felső határát meghaladó összevont adóalappal rendelkező magánszemélyeket, a 4%-os adót a járulékalap felső határát meghaladó jövedelemrészre kell megfizetni, illetve

- 2007-től - a hitelintézetek és pénzügyi vállalkozások különadójának megszűnéséből fakadó költségvetési forráskiesés pótlására - a hitelintézeteknek 5%-os járadékot kell fizetniük az állami támogatással összefüggő hitelekből származó kamatbevételük után.

V. A központi költségvetés 2007. évi előirányzatai

1. Bevételi előirányzatok

1.1. Gazdálkodó szervezetek befizetései

A 2007. évi költségvetési előirányzat a társasági adó címén 504 milliárd forint bevétellel számolt. A tervezettel szemben a tényleges adóbevétel 510,8 milliárd forint (éves szinten a bruttó befizetés 604,3 milliárd forint, míg az azt csökkentő kiutalás 93,5 milliárd forint) lett, amely 1,3%-kal több az előirányzatnál. Az előirányzatnál több adóbevételt a decemberben megvalósított feltöltésnél jelentkező többletbefizetés okozta.

A központi költségvetésnek az előző esztendőhöz képest 2007-ben 42,1 milliárd forinttal, 9%-kal több bevétele származott a társasági adóból. Az adóterhelés makroszintű mutatója, a GDP-arányos adóbevétel 2006 és 2007 között nem változott, 2% maradt.

A társasági adóelőleg-fizetés és -feltöltés rendjéből fakadóan a decemberi bevétel 2007-ben is kiemelkedő volt, ekkor 214,1 milliárd forint került átutalásra a központi költségvetésbe. Megjegyzendő továbbá, hogy a decemberi hónap az éves adóbevétel szempontjából változatlanul meghatározó, hiszen 2007-ben ekkor érkezett az éves adóbevétel 41,9%-a (2006-ban ez a részarány 37,2% volt).

A hitelintézetek és pénzügyi vállalkozások különadója címén a 2007. évi költségvetés bevételt nem irányzott elő, figyelemmel arra, hogy ez az adónem 2007-től megszűnt. A korábbi évek adókötelezettségének elszámolásával összefüggésben az adóhatóság 2007-ben 1,7 milliárd forintot utalt ki az adózóknak, amely negatív bevételként jelentkezett a központi költségvetésben.

A 2007. január 1-jétől hatályba lépett hitelintézeti járadék címén a központi költségvetés 25 milliárd forint bevételt irányzott elő. A tervezettel szemben a tényleges adóbevétel 12,6 milliárd forint lett, amely 12,4 milliárd forinttal, 49,8%-kal kevesebb az előirányzatnál. Az elmaradás hátterében elsősorban a 2007. évi adóalap tervezettnél alacsonyabb összege áll.

Az egyszerűsített vállalkozói adó (EVA) címén a 2007. évre vonatkozó költségvetési előirányzat 168,2 milliárd forint volt. A tényleges bevétel 152,8 milliárd forint lett, így az EVA alanyai az előirányzatnál 9,1%-kal kevesebb EVA-t fizettek a központi költségvetésbe. Az EVA-ból származó bevétel az előző évhez viszonyítva 2007-ben 9,7 milliárd forinttal, 6,8%-kal emelkedett. A GDP-arányos EVA-bevétel 2006 és 2007 között nem változott, 0,6% volt.

A társas vállalkozások 2006 szeptemberétől a korrigált adózás előtti nyereségük után 4%-os különadót fizetnek. A 2007. évi költségvetésről szóló 2006. évi CXXVII. törvény (a továbbiakban: 2007. évi költségvetési törvény) a különadóból 150 milliárd forint bevételt irányzott elő. A 2007. évi teljesítés 178,6 milliárd forint volt, amely az előirányzathoz képest 19,1%-os többletet jelent.

A környezetterhelési díj címén 8,5 milliárd forint volt a befizetés, amelyből mindössze 0,5 milliárd forint visszatérítés történt, ezáltal a pénzforgalmi bevétel 8 milliárd forint lett. A teljesítés 2,5 milliárd forinttal meghaladta az előirányzatot. A 2006. évi 6 milliárd forintot kitevő befizetéshez képest is - 2,5 milliárd forintos - növekedés figyelhető meg. A visszaigénylés a 2006. évi szinten maradt.

2007. évben energia adó címén 11,9 milliárd forint bevétele származott a költségvetésnek. Az adóbevétel az éves előirányzatot 0,4 milliárd forinttal, 3,1%-kal haladta meg. A többletbevétel hátterében a tervet meghaladó energiafogyasztás áll.

Bányajáradék címén a 2007. évben 31,5 milliárd forint bevétele keletkezett a költségvetésnek. Az éves előirányzat 1,5 milliárd forinttal, mintegy 5%-kal túlteljesült, de az előző évhez képest 2,1 milliárd forintos csökkenés következett be.

Játékadóból az év során 71,5 milliárd forint bevétele származott a központi költségvetésnek, amely megegyezik az egy évvel ezelőtti teljesítéssel, de közel 2 milliárd forinttal kevesebb az éves előirányzatnál. A játékadó-bevétel stagnálásának oka, hogy míg a 6/45 lottó 7/35 lottó és a Joker játékok, valamint a játékkaszinók jól szerepeltek az előző évhez képest, addig az 5/90 lottóval, a Luxor és a Puttó játékokkal szembeni érdeklődés jelentősen csökkent, továbbá az újonnan bevezetett Tangó sem váltotta be a hozzá fűzött reményeket.

Az egyéb befizetések jogcímen 2007-ben 19,3 milliárd forint volt a bevétel. Ez a teljesítés az előirányzatnak mindössze 66,4%-a, az előző évi bevételnek pedig alig több mint 55%-a. Ez alapvetően a 2006. év második felétől megvalósítható pótlék nélküli önellenőrzések kivételes lehetőségével hozható összefüggésbe, melyek átfutó tételként e jogcímen jelentek meg. Ezek 2007. évi felosztása, azaz a megfelelő adószámlákra átkönyvelése miatt mintegy 8 milliárd forintos negatívum jelentkezett 2007. évben, ami az egyéb befizetéseket egyenleg szintjén csökkentette. Negatív hatást gyakorolt továbbá a bevételre a regisztrációs adó visszafizetéséhez kapcsolódó késedelmi kamat is, amely mintegy 1 milliárd forintot tett ki.

A 2007. évi költségvetési törvény 14. § (1) bekezdésében tételesen felsorolt bevételek (adó- és adójellegű bevételek, korábban nyújtott támogatások visszatérülése) a központi költségvetés központosított bevételeit képezték. Ezen bevételek a központi költségvetés mérlegében az egyéb központosított bevételek mérlegsoron jelentek meg. Az éves 124,1 milliárd forintos teljesítés mintegy 8%-kal maradt el a törvényi előirányzattól. Az elmaradás fő oka, hogy a MOL Zrt. által a lakossági gáz és távhő árkompenzáció pénzügyi fedezetére befizetett bányajáradék összege az eredetileg tervezett 82 milliárd forint helyett csupán 69,6 milliárd forint volt.

1.2. Fogyasztáshoz kapcsolt adók

Általános forgalmi adóból 2007. év során 1979,4 milliárd forint bevétele keletkezett a költségvetésnek, így az előirányzat 8,2 milliárd forinttal teljesült túl. Az előző évhez képest a költségvetés nettó áfa bevétele 147,4 milliárd forinttal volt magasabb. A nettó áfa bevétel 2007. évi emelkedése makrogazdasági tényezők, az államháztartás konszolidációja és az áfa szabályozásváltozások komplex hatásának eredménye.

2007. évben a gazdasági növekedés üteme (1,3%) az előző évinél jóval mérsékeltebben teljesült. A költségvetési egyensúlyjavító intézkedések és a magas infláció (8%) eredményeképpen a reálkereset 4,8%-kal csökkent a bázishoz képest. Emiatt a háztartások végső fogyasztása minden negyedévben a bázis alatt maradt, a lakosság azonban hitelfelvételek segítségével törekedett a fogyasztása simítására.

2007-ben negyedévről negyedévre magasabb bruttó áfa bevételt realizált a költségvetés. A 15%-os áfa kulcs megszűnésének áthúzódó hatása következtében 2007. I-III. negyedévében a bruttó áfa bevételek növekedési üteme kétszámjegyű volt, amely a bázishatás megszűntével a IV. negyedévben 8,1%-ra mérséklődött. Az APEH által beszedett áfa bevételek 12,9%-os növekedése több tényező együttes hatásának tudható be. A kulcsváltozás áthúzódó hatása mellett, az év elejei hatósági ár- és tarifaemelések, valamint az élelmiszerek átlagosan 11,5%-os drágulása volt a legfontosabb. Az áremelkedés elsősorban a kevésbé árérzékeny termék- és szolgáltatáskörben következett be, így az árhatás ellensúlyozta az értékesítések volumenének stagnálását vagy éppen csökkenését. Ezen túlmenően az áfa bevételek emelkedésében közrejátszott a háztartások fogyasztássimító magatartása is. A VPOP által beszedett áfa bevétel is enyhén meghaladta a bázisértéket, hiszen az áremelkedésnek és a szigorú ellenőrzéseknek köszönhetően a dohánytermékek után beszedett áfa bevétel 14,8%-kal lett magasabb a 2006. évinél. Ezzel szemben az import áfa bevétel 1,9%-kal volt alacsonyabb a bázisévinél, ugyanis Bulgária és Románia uniós csatlakozásával az áfa beszedése a jellemzően kivetéses adózásról teljesen önbevallásossá vált. A kiutalások lefutása hasonló volt a bázisidőszakhoz, azaz 2007. I. és IV. negyedévében a szezonális hatásoknak köszönhetően számottevő, míg a II-III. negyedévben mérsékeltebb áfa visszautalásra került sor. A kiutalások dinamikus növekedésének hátterében elsősorban az export erőteljes bővülése és a feldolgozóipar beruházási tevékenységének élénkülése áll.

2007. évben jövedéki adó címén 818,6 milliárd forint bevétele származott a költségvetésnek. Az adóbevétel az éves előirányzatot 75,6 milliárd forinttal, 10,2%-kal, az előző évit pedig 57,8 milliárd forinttal, 7,6%-kal haladta meg. A jövedéki adó hatálya alá tartozó mindhárom termékkörben kedvezően alakultak az adóbevételek. Az üzemanyagok esetében a többlet adóbevétel a jövedéki adó mértékének változatlansága mellett főként a gázolaj, kisebb részben a benzin forgalmának élénküléséből adódott. A szeszesitaloknál a sör forgalombővülésének köszönhető a többlet adóbevétel. A dohánytermékek esetében a bevételek kedvező alakulása a legális forgalom élénkülésének tudható be, melyben jelentős szerepet játszott a VPOP hatékony fellépése.

2007. évben regisztrációs adó címén a költségvetésnek 93,4 milliárd forint bevétele származott. Az adóbevétel az éves előirányzatot mintegy 15 milliárd forinttal, az előző évi teljesítést pedig 5 milliárd forinttal haladta meg. A túlteljesülés egyrészt a regisztrációs adótételek 2007. február 5-én hatályba lépett 6,2%-os valorizációjának köszönhető, azzal együtt, hogy az értékesítések szerkezete eltolódott a magasabb adókategóriákba tartozó gépjárművek felé. Így összességében az átlagos adótétel növekedés hatása 2007. évben 7,4%-ot tett ki. Másrészt, a regisztrációs adó részleges visszatérítések a vártnál kisebb pénzügyi hatást eredményeztek. Az igénylések alacsony hányada miatt a tervben szereplő, potenciális 12 milliárd forint helyett mindössze 5,4 milliárd forint regisztrációs adó került visszafizetésre. Az új személygépjárművek értékesítésének csökkenése ellenére növekedett a külföldről behozott használt gépjárművek száma.

1.3. A lakosság befizetései

A 2007. évre vonatkozó költségvetés előirányzatként 1751,6 milliárd forint államháztartási szintű személyi jövedelemadó-bevétellel számolt, amelyből a központi költségvetést megillető bevétel 1238,3 milliárd forintot képviselt, míg a helyi önkormányzatok részesedése 513,3 milliárd forint volt. A személyi jövedelemadóból ténylegesen befolyt államháztartási bevétel 1800 milliárd forint volt (az 1922,5 milliárd forintos bruttó befizetést 122,5 milliárd forintnyi kiutalás csökkentett), amelyből a központi költségvetést megillető bevétel 1305,7 milliárd forint, míg a helyi önkormányzatok részesedése 494,3 milliárd forint volt. Államháztartási szinten a teljesítés az előirányzathoz képest 48,4 milliárd forintnyi, 2,8%-os többletet mutat. Az előirányzatot felülmúló adóbevétel a tervezettet meghaladó (összevontan adózó) jövedelemmel, illetve kamatjövedelem utáni adóbefizetéssel magyarázható.

A 2007. évben realizált személyi jövedelemadó-bevétel az államháztartás szintjén 220,2 milliárd forinttal, 13,9%-kal volt több a 2006. évi bevételnél. Ez a növekedés meghaladta a 2007. évi infláció 8%-os mértékét, tehát 2007-ben az államháztartás személyi jövedelemadóból származó bevétele reálértéken növekedett. A személyi jövedelemadó keretében realizált adóbevétel 2007-ben tapasztalt növekedése felülmúlta a folyóáras bruttó hazai termék 6,8%-os emelkedését, így a személyi jövedelemadó-bevétel/GDP hányados 2006 és 2007 között 6,6%-ról 7,1%-ra nőtt, amely az elvonás növekedését jelzi.

Adóbefizetések címen a központi költségvetésben a bérfőzési szeszadóból származó bevétel szerepel, amely a 2007. évre 5,6 milliárd forintban teljesült. Ez az összeg az előirányzatot 1,2 milliárd forinttal haladta meg, az előző évi teljesítéstől viszont 1,6 milliárd forinttal marad el.

A magánszemélyek által fizetendő különadó címén a központi költségvetés 2007. évre 17,9 milliárd forint bevételt irányzott elő. A tényleges adóbevétel 20,8 milliárd forint lett, amely 16,4%-kal több az előirányzatnál.

Az illetékbefizetésekből a központi költségvetésnek 118,8 milliárd forint bevétele származott, ami a 2006. évi bevételhez viszonyítva 7,8 milliárd forintos növekedést, az előirányzathoz képest viszont 6,3%-os csökkenést mutat. Az előző évhez viszonyítva az öröklési illetékbevétel 0,2 milliárd forinttal csökkent, míg az ajándékozási illetékbevétel mintegy 0,1 milliárd forinttal nőtt. A visszterhes ingatlan-átruházási illetékbevétel 7,8 milliárd forinttal, a visszterhes gépjármű-átruházási illetékbevétel 0,7 milliárd forinttal növekedett, az eljárási illetékbevétel pedig 0,9 milliárd forinttal csökkent 2007-ben a bázisidőszakhoz képest.

1.4. A költségvetési szervek és fejezeti kezelésű előirányzatok bevételei

1.4.1. A költségvetési szervek és fejezeti kezelésű előirányzatok bevételei

A fejezetek - a központi beruházások, a központi költségvetési szervek és a szakmai fejezeti kezelésű előirányzatok együtt - 2007. évben 1266,9 milliárd forint - az előző évben realizált 1267,8 milliárd forint saját bevétellel összességében egyező - nem költségvetési támogatásként kezelt bevételt értek el; az eredeti előirányzat 182,3 milliárd forinttal (16,8%-kal) túlteljesült.

A működési bevételek legnagyobb hányadát (36,4%-ot) azon saját bevételek (171,1 milliárd forint) képezik, amelyek az áru- és készletértékesítésből, a szolgáltatásokból, továbbszámlázott szolgáltatásokból, a bérleti és lízingdíjból, intézményi ellátási díjakból, az alkalmazottak térítési díjaiból származnak. A működési bevételek további 31,0%-át (145,9 milliárd forintot) a hatósági jogkörhöz köthető bevételek adják. Itt jelennek meg az igazgatási szolgáltatási díjak, a felügyeleti jellegű tevékenység díjai, valamint a bírság bevételek. A működési célú államháztartáson kívülről történő pénzeszközátvétel aránya a működési bevételeken belül 2007-ben 25,6% (120,3 milliárd forint) volt. Ennek legnagyobb tétele az EU költségvetésből átvett pénzeszközök 98,3 milliárd forintja. A tervezetthez képest mintegy 105 milliárd forintos lemaradásból az uniós előirányzatokon jelentkezik közel 82 milliárd forint. A vállalkozásoktól átvett pénzeszközök 2007-ben 8,8 milliárd forintot tettek ki. Az általános forgalmi adó bevétel, illetve visszatérülés címén befolyt 28,6 milliárd forint a tervezettet 78,8%-kal haladta meg.

A felhalmozási és tőke jellegű bevételeknél a 2007-ben realizált 251,6 milliárd forint 57,1 milliárd forinttal kevesebb az eredeti előirányzatnál. Ezen belül a tárgyi eszközök és immateriális javak értékesítéséből 44,6 milliárd forint (ebből ingatlanértékesítés 20,9 milliárd forint) származott, a tervezett 15,3 milliárd forinttal szemben. Jelentős értékesítést végzett az FVM (17,1 milliárd forint), a HM (5,1 milliárd forint), az IRM (4,5 milliárd forint), a GKM (1,9 milliárd forint), a KVVM (0,8 milliárd forint), a KÜM (1,2 milliárd forint) valamint az OKM (10,8 milliárd forint). A felhalmozási célú pénzeszköz átvétel aránya a felhalmozási és tőke jellegű bevételeken belül 2007-ben 81,9% (206,1 milliárd forint) volt. Ez mintegy 87 milliárd forinttal kevesebb a tervezettnél, az elmaradás az Uniótól átvett pénzeknél jelentkezik (pl. Nemzeti Vidékfejlesztési Terv, Új Magyarország Vidékfejlesztési Program, Kohéziós Alap, Közlekedési Operatív Program). A vállalkozásoktól átvett pénzeszközök 2007-ben 10,8 milliárd forintot tettek ki.

A támogatás értékű bevételek összege 2007-ben 475,3 milliárd forint volt, amely 222,5 milliárd forinttal (88,0%) haladta meg a tervezett összeget. Ezen belül a működési bevétel 375,9 milliárd forint, a felhalmozási bevételek összege 99,4 milliárd forintot tett ki. A támogatás értékű bevételeken belül a társadalombiztosítási alapból kapott összegek voltak a legjelentősebbek, ez összesen 174,8 milliárd forintot jelentett. A társadalombiztosítási alapoktól kapott előirányzat közel 9 milliárd forinttal haladja meg a tervezetett, ez a HM, OKM, IRM, EÜM fejezeteknél jelentkezett. A túlteljesítés mintegy 20%-a a GKM-nél jelentkezett (43 milliárd forint) a matricabevételek Közlekedésfejlesztési Koordinációs Központon keresztül történő beszedése miatt. A Nemzeti Földalapkezelő Szervezet és a Kincstári Vagyon Igazgatóság 2007. december 31-i megszűnése kapcsán az intézmények maradványa átutalásra került a fejezeti kezelésű előirányzatok közé (21,4 milliárd forint). Az elkülönített állami pénzalapoktól származó többlet közel 21 milliárd forint volt, melynek legnagyobb része a Munkaerőpiaci Alapból, kisebb része a Kutatási és Technológia Innovációs Alapból származott. A fejezeti kezelésű előirányzatokból átvett támogatás értékű bevételek közel 83 milliárd forinttal haladják meg a tervezettet ennek legnagyobb része uniós előirányzatokról történő átvétel (pl. a Rendőrség és Határőrség közel 20 milliárd forint, a Regionális Munkaügyi Központok 7 milliárd forint). A nagyarányú túlteljesítés oka, hogy tervezéskor az uniós források teljesülése, a pályázati pénzek elnyerése bizonytalan, így nem kerül(het)nek betervezésre.

1.4.2. Fejezeti kezelésű előirányzatok EU támogatása

A szakmai fejezeti kezelésű előirányzatok bevételei közül 2007-ben összesen 287,4 milliárd forint származott európai uniós forrásból. Ezen források több támogatási programból adódtak össze, melyek között szerepelnek egyrészt a 2004-2006. közötti uniós pénzügyi kerettervhez kapcsolódó támogatások, másrészt megkezdődtek a 2007-ben induló új, a 2007-2013. közötti időszakra kiterjedő pénzügyi keretterv programjainak kifizetései is. Egyes programoknál a tervezetthez képest túlteljesülés (pl. I. Nemzeti Fejlesztési Terv), míg másoknál a tervezetthez képest alacsonyabb forrás-felhasználás (pl. Új Magyarország Fejlesztési Terv) történt, így összességében az eredeti előirányzat 62 %-ának megfelelő uniós forrás került elszámolásra.

1.5. A központi költségvetési szervektől származó befizetések

A központi költségvetési szervektől származó befizetések 2007-ben összesen 49,5 milliárd forint összeget tettek ki, majdnem 50%-át a 2006. évi előirányzat-maradvány terhére előírt befizetési kötelezettségből befolyt 22,4 milliárd forint adta. Az éves törvényi előirányzat mintegy kétszerese folyt be a központi költségvetésbe. További jelentősebb bevételek: a költségvetési szervek egyes bevételeinek 5%-át kitevő, a kincstári vagyoni részesedés címén befizetett összegek, a teljesen saját bevételből gazdálkodó intézmények részére meghatározott befizetési kötelezettségek, a központi költségvetési szervek vállalkozási tevékenységéből keletkezett nyereségük 16%-ának a befizetése, a központi költségvetési szervek vagyonkezelésében lévő ingatlanok értékesítéséből származó bevételnek a központi költségvetés központosított bevételét képező hányada.

1.6. Elkülönített állami pénzalapok befizetései

A Munkaerőpiaci Alap teljesítette a 2007. évi költségvetési törvény 68. § (5) bekezdésében előírt 113,3 milliárd forint befizetési kötelezettségét: a munkanélküli ellátórendszer változásával összefüggő 61,3 milliárd forintot, valamint a megváltozott munkaképességű személyek foglalkoztatásának támogatására szolgáló 52 milliárd forintot.

1.7. A helyi önkormányzatok befizetései

A helyi önkormányzatok befizetései címen 2007. évben a teljesítés 11,3 milliárd forint volt, amely az előirányzat 174,4%-a. E bevétel alapvetően a 2006. évi zárszámadással és az Állami Számvevőszék megállapításaival, valamint a könyvvizsgálók „hitelesítési” munkájával kapcsolatban jogtalanul igénybe vett támogatások évközi visszafizetéséből származik. Hozzájárul továbbá a helyi önkormányzatok ellen - a 2005. évi zárszámadással összefüggésben - benyújtott inkasszók teljesülése is.

1.8. Állami, kincstári vagyonnal kapcsolatos befizetések

Az állami, kincstári vagyon hasznosításából 2007. évben 48,8 milliárd forint bevétele származott a költségvetésnek. A bevételek nagyságrendjét a távközlési koncesszióból beérkezett jelentős mértékű díj befolyásolta.

Az osztalék bevételekből tervezett 12,6 milliárd forinttal szemben 2007-ben 9,5 milliárd forint folyt be a költségvetésbe. E bevételek az Állami Privatizációs és Vagyonkezelő Zrt. (a továbbiakban: ÁPV Zrt.) befizetéseiből származtak.

Az ÁPV Zrt. eredetileg 8,6 milliárd forint összegű osztalékot tervezett elvonni az állami tulajdonú társaságoktól. A tényleges osztalék-elvonás meghaladta a tervezettet. Az osztalék bevételek főbb tételei a következők voltak:

 

 

 

 Társaság megnevezése

 2007. évi terv

 2007. évi tény

 Richter Nyrt.

 3000

 3220,7

 Magyar Posta Zrt.

 3000

 3000,0

 FHB Nyrt.

 820

 1142,9

 Szerencsejáték Zrt.

 1000

 1000,0

 Autóbusz Invest Kft.

 500

 500,0

 Nemzeti Tankönyvkiadó Zrt.

 0

 242,6

 Dialóg Filmstúdió Kft.

 0

 126,2

 OTP Nyrt.

 0

 119,8

 Egyéb osztalékbevételek

 300

 7,4

 ÁPV Zrt. saját osztaléka

 0

 156,8

 Összesen:

 8620

 9359,5

A hozzárendelt vagyonba tartozó társaságoktól származó bevételek több mint 700 millió forinttal magasabb mértékű teljesítését a következő tényezők tették lehetővé:

- a Richter Nyrt. eredményei lehetővé tettek egy előző éveknél magasabb kifizetést a tulajdonosok irányába,

- az FHB osztalékfizetésének tervezettnél nagyobb mértékét a társaság üzleti tervének 800 millió forintos túlteljesítése tette lehetővé (az ÁPV-re jutó kifizetett többlet osztalék meghaladja a 300 millió forintot.)

Az ÁPV Zrt. a Fővárosi Ítélőtábla által hozott ítélet alapján (belterületi földekkel kapcsolatos járandóság) a Budapest Fővárosi Önkormányzattól 825 920 db OTP részvényhez jutott, mely az ÁPV Zrt. értékpapírszámláján 2007 márciusában megjelent. Az OTP részvények után a vagyonkezelő több mint 100 millió forint nem tervezett többletosztalékhoz jutott.

Az ÁPV Zrt. a hozzárendelt vagyonába tartozó társaságok részéről érkező osztalék-befizetéseken túl az ÁPV Zrt. saját vagyonának 2006. évi zárását követően osztalékot fizetett be a központi költségvetés felé.

Az osztalék-terv a Magyar Fejlesztési Bank Zrt-től származó 4 milliárd forint összegű bevétellel számolt. A bank nemzetközi tőkepiaci szereplését hátrányosan befolyásolhatta volna a bank tőkéjének reálszinten tartását akadályozó osztalék-elvonás, így - a hosszú távon kedvező forrásbevonási költségek elérése céljából - a tulajdonosi joggyakorló az MFB-nél hagyta a 2006. évi gazdálkodás során elért 7,4 milliárd forint összegű eredményt.

A kincstári vagyon értékesítéséből 11,7 milliárd forint összegű bevétele származott a központi költségvetésnek, amely részben (4,3 milliárd forint) ingatlanértékesítésből, részben pedig (7,4 milliárd forint) társasági részesedés (pénzügyi eszköz) értékesítéséből származott. Az értékesítési bevételek nagyságrendje jelentősen (18,5 milliárd forinttal) elmarad a tervezettől, amelyet a vártnál kedvezőtlenebb ingatlan értékesítési tendencia okozott. A tárgyi eszköz értékesítési bevételekből a Kincstári Vagyoni Igazgatóság (KVI) vagyonkezelési kiadásokat teljesíthet, így az értékesítési bevételeknek csak a KVI által fel nem használt összege jelenik meg központosított költségvetési bevételként. E központosított bevételek mértékét az is csökkentette, hogy a pénzügyminiszter - a költségvetési törvény felhatalmazása alapján - a tervezettnél nagyobb összegű vagyonkezelési kiadást engedélyezett. A pénzügyi eszköz értékesítés a Millenniumi Média Kft. társasági részesedésének eladásából származott. (Ez a megbontás az értékesítési bevételek ESA ‘95 szerinti elszámolását is tükrözi.)

Az ingatlanok mellett a kincstári vagyon értékesítéséből származó bevételek tartalmazzák az üvegházhatású gázok kibocsátási egységeinek értékesítési bevételét is. A 2005-2007. közötti időszakban a Magyar Állam tulajdonában lévő és eladásra szánt 2 374 569 darab CO2 kibocsátási egység mennyiségnek a korábban még értékesítésre nem kerülő hányadát, 1 177 500 egységet értékesített a PM elektronikus aukció keretében 2007. március 26-án. Az aukcióból származó központi költségvetési bevétel 1 millió euró, azaz 257,4 millió forint volt.

A koncessziós díjakból közel 27,6 milliárd forint bevétele származott a költségvetésnek.

Infrastruktúrával kapcsolatos koncessziós és árverési díj címen 2007-ben - pénzforgalmi szemléletben - 25,9 milliárd forint bevétel teljesült. A bevétel nagy részét - 20 milliárd forintot - az 1993-ban elnyert GSM 900-as frekvencia tartomány frekvenciahasználati jogosultsága meghosszabbításának ellenértékeként a Pannon GSM Zrt. és a Magyar Telekom Nyrt. által az év végén befizetett koncessziós díj tette ki. Tekintettel arra, hogy az eredetileg 15 évre szóló frekvenciahasználati jogosultság csak 2008-ban jár le, a meghosszabbításért fizetett díjat az uniós módszertan szerint nem 2007-ben, hanem - a jogosultság átadásának időpontjában - 2008-ban kell majd bevételként elszámolni.

A bevétel fennmaradó hányadából mintegy 3 milliárd forint a harmadik generációs mobilszolgáltatáshoz (UMTS) szükséges frekvenciahasználati jogosultság 2004. év végén történt értékesítésének tavaly esedékes törlesztő részletéből, 678 millió forint a három mobilszolgáltató által fizetett éves GSM 900-as koncessziós díjakból, 2,2 milliárd forint pedig az M6-os autópálya első fázisának esedékes refinanszírozási nyereségéből és koncessziós díjrészletéből tevődött össze.

A játékkaszinók üzemeltetésből származó koncessziós díjbevétel 2007-ben 1,6 milliárd forint volt, amely - a korábbi évekhez hasonlóan - 4 játékkaszinó befizetéséből származik. A játékkaszinók koncessziós díját minden évben a KSH által közzétett, a tárgyévet megelőző év fogyasztói árindexével valorizálni kell. Az előirányzat tervezésekor 2006. évre a kormány 3,5%-os fogyasztói árnövekedést irányzott elő, ezzel szemben az infláció 3,9%-os mértékű volt, így a tervezett és a tényleges befizetés minimális mértékben tért el.

1.9. Egyéb bevételek

Az egyéb költségvetési bevételek 2007-ben 20,3 milliárd forintot (433,4%) tettek ki, amely összetevői a következők szerint alakultak:

Az egyéb vegyes bevételekből mintegy 17,3 milliárd forint folyt be a központi költségvetésbe az időszak folyamán, ez több mint ötszöröse az eredeti előirányzatnak. A többszörös eltérést elsősorban a Gazdasági Versenyhivatal által kivetett verseny-felügyeleti bírság közel 8 milliárd forintos befizetése, továbbá a 2018/2007. (II. 6.) Korm. határozat alapján az Önkormányzati és Területfejlesztési Minisztériumnak, a 2022/2007. (II. 13.) Korm. határozat alapján az Igazságügyi és Rendészeti Minisztériumnak és a 2066/2007. (IV. 24.) Korm. határozat alapján a Honvédelmi Minisztériumnak az általános tartalék terhére visszapótlási kötelezettség mellett nyújtott támogatásból visszafizetett összesen 3,4 milliárd forint magyarázza, mely utóbbi tételeket - összhangban az államháztartásról szóló 1992. évi XXXVIII. törvény (a továbbiakban: Áht.) 26. §-a (4) bekezdésében foglaltakkal - az egyéb vegyes bevételek között kellett elszámolni. Az önkormányzatok 1,1 milliárd forint kamatot fizettek be a jogtalanul igénybe vett támogatások után. A előző évi költségvetési kiadásokból történő visszatérülés címén - az előbb említett általános tartalékkal kapcsolatos visszapótláson túl - 4,3 milliárd forint bevétele származott a költségvetésnek. A korábban átutalt összegekből a felszámolók és a szanálók 84 millió forintot fizettek vissza. Az állami kezességek vállalásához kapcsolódóan 2007-ben 323,6 millió forint összegű - alapvetően a lakáskezességek utáni - kezességvállalási díj folyt be a központi költségvetésbe. 315,9 millió forintot tett ki a fiatalok lakáskölcsönéhez kapcsolódó állami kezességvállalás (ún. fészekrakó program) utáni díjfizetés. További 6,5 millió forint kezesi díj a közszféra dolgozóinak lakáshitele, 1,3 millió forint pedig a „Pályamódosító hitelprogram” keretében felvett állam által garantált hitelek után folyt be.

A korábban lehívott egyedi és jogszabályi kezességekből, valamint viszontgaranciákból keletkező állami követelések érvényesítéséből 2007-ben együttesen 3 milliárd forint bevételt számolhatott el a központi költségvetés. Ennek legnagyobb tétele, mintegy 1,8 milliárd forint az egyedi kezességekből származó követelések visszatérülése. Ennek meghatározó eleme a SZÖVÜR Szövetkezeti Üzletrész-hasznosító Kft. felszámolási eljárása során megtérült 1,6 milliárd forint volt. (A szövetkezeti üzletrészek felvásárlására felvett hitelhez kapcsolódó kezességérvényesítésből keletkezett 10 milliárd forint összegű állami követelésből - figyelembe véve a 2008-ra áthúzódott 141,2 millió forint összegű visszatérülést - 1,7 milliárd forint térült meg.)A fennmaradó összeg több - a fenti összeghez viszonyítva - kisebb tételből áll, amelyek közül nagyságrendileg kiemelhető a Hitelgarancia Zrt. 814 millió forintos, és az Agrárvállalkozási Hitelgarancia Alapítvány 302,9 millió forintos befizetése. A jogszabályi kezességekből és a viszontgaranciákból keletkező követelésekkel kapcsolatos bevételek jellemzően nagy számú, de relatíve kisebb összegű befizetésekből származnak.

1.10. A központi költségvetés adósságával, követelésével kapcsolatos bevételek

Az ún. adósságszolgálati bevételek (tőke- és kamat) 96,4 milliárd forintos teljesülése 29,9 milliárd forint többletet mutat a módosított előirányzathoz viszonyítva. Az eltérést a kamatbevételek 29,9 milliárd forintos többlete okozta.

1.10.1. Tőkebevételek

A kormányhitelek visszatérülése alcím a volt rubel és dollár elszámolású országoknak korábban nyújtott kormányhitelek, ill. kereskedelmi szaldókövetelések bevételeit tartalmazza, a megtérülés időpontjában érvényes devizaárfolyamon.

A bevételek szinte teljes mértékben a volt rubel relációból, Oroszországgal és Albániával szembeni követelések megtérüléséből keletkeztek, míg a dollár elszámolás mellett nyújtott kormányhitelek bevétele a nicaraguai viszonylatból származott.

2007-ben a módosított, 2465,8 millió forintos előirányzat 2.490,8 millió forint összeggel teljesült, ebből a volt rubel reláció bevétele a tervezett 2.437,5 millió forinttal szemben ténylegesen 2.466,4 millió forint.

A még fennálló kormányzati követeléseink alapvetően a fizetőkészség és fizetőképesség vonatkozásában a legkisebb törlesztési hajlandóságot mutató országokkal szemben maradtak fenn.

1.10.2. Kamatbevételek

A kamatbevételek esetében az előirányzatban szereplő 62,8 milliárd forintos érték helyett 92,7 milliárd forint valósult meg, vagyis 29,9 milliárd forinttal magasabb lett az előirányzatnál. Ezen belül 3,5 milliárd forint a deviza-követelések és 89,2 milliárd forint a forintkövetelések bevételének összege.

A forintkövetelések kamatbevételei az előirányzatot 26,6 milliárd forinttal haladták meg. Az államkötvények kamatbevétele 12,3 milliárd forinttal, a Kincstári Egységes Számla forintbetét kamata 12,6 milliárd forinttal haladta meg a terveket, az intervenciós felvásárlás előfinanszírozási költségének megtérítéséből adódó bevétel 0,1 milliárd forinttal maradt el az előirányzattól.

A hiányt finanszírozó és adósságmegújító államkötvények kamatelszámolása soron - amely két tételből, az aukciókon értékesített kötvények felhalmozott kamataiból és az aukciós árfolyamnyereségből áll - kimutatott bevétel összességében 12,4 milliárd forinttal meghaladta a terveket. Ennek oka egyrészt a tervekhez képesti nagyobb 2007. évi államkötvény értékesítés, másrészt a hozamoknak a prognózistól eltérő változásából keletkező árfolyamnyereség.

A Kincstári Egységes Számla forintbetét kamatbevételei 12,6 milliárd forinttal haladták meg a terveket. Ebből a tervezettnél magasabb számlaegyenleg 13,7 milliárd forintot, a tervezettnél alacsonyabb kamatok pedig -1,0 milliárd forintot indokolnak.

A tervezettnél 3,3 milliárd forinttal magasabb kamatbevételhez jutott a költségvetés marked-to-market betétek és a devizaszámlán elhelyezett betétek kapcsán. A betét állomány nagysága előre nehezen tervezhető, a 2007. évi magas betétállomány miatt az óvatosan tervezett kamatbevétel túlteljesült.

1.11. Uniós elszámolások

Az Uniós elszámolások bevételi cím eredeti előirányzata három tételből tevődött össze.

A vámbeszedési költség megtérítése a 9,0 milliárd forintos törvényi előirányzatot némileg meghaladva 9,2 milliárd forintot ért el.

A központi költségvetésbe a cukorilleték beszedési költség megtérítése címen 237,2 millió forint volt betervezve. A cukorágazat piacának közös szervezésére vonatkozó uniós szabályok megváltozása miatt ugyanakkor a magyarországi cukorgyárakat a cukorilletékek tekintetében 2007-ben visszatérítés illette meg. A cukorgyáraknak járó, összesen 79,2 millió forint összegű visszatérítést - az Európai Unió hagyományos saját forrásainak befizetéséhez hasonlóan - 75%-25% arányban az Európai Bizottságot illető forrásokból és a magyar központi költségvetésből kellett teljesíteni, így az előirányzatról végül 19,8 millió forint kifizetésére került sor.

Uniós támogatások megelőlegezésének visszatérülése címen 2 156,2 millió forint bevétel volt eredetileg megtervezve a 2006. évben záródó SAPARD program utolsó 5%-ának várható megtérüléseként. Végül a programzárás elhúzódása miatt ez az összeg csak 2008-ban térült meg.

2. Kiadási előirányzatok

2.1. Egyedi és normatív támogatások

A gazdálkodó szervezetek számára a központi költségvetés 2007-ben 128,4 milliárd forint támogatást biztosított, ami 13,5%-kal magasabb, mint az előző évben felhasznált összeg. Az előirányzatot 53,7%-kal meghaladóan, 197,4 milliárd forintos összegben történt kifizetés. Ennek oka a közlekedési ágazat (a vasúti és autóbusszal végzett menetrendszerinti személyszállítás) részére jóváhagyott többlettámogatás, valamint kismértékben a megváltozott munkaképességűek foglalkoztatását elősegítő normatív támogatások - törvényileg megengedett - előirányzat túllépése.

Egyedi termelési támogatás keretében

- került sor a bányászati ágazat támogatására 1 milliárd forintos mértékben. A szénbányászat szerkezet-átalakítása keretében folytatódott a gazdaságtalan szénbányák bezárása. A költségvetés a bányavagyon-hasznosító részvénytársaságok vagyonértékesítésből nem fedezett hányadát finanszírozta;

- a vasút szektor személyszállítási közszolgáltatásaihoz és a pályahálózat működtetéséhez nyújtott együttes költségtérítés 166 milliárd forint, amely a vasúti személyszállítási közszolgáltatás biztosításához és a pályahálózat működtetéséhez járult hozzá. Ebből a MÁV Zrt. részére 102,7 milliárd forint, a Start Zrt. részére 58 milliárd forint a GySEV Zrt. részére pedig 5,3 milliárd forint összeg került kifizetésre. Az eredetileg előirányzott 102,9 milliárd forintos előirányzatot a Kormány többször módosította. A 210/2007. (VII. 7.) Korm. rendelet a szervezeti átalakítás következtében megosztotta az előirányzatot a MÁV Zrt., valamint a START Zrt. között, a 244/2007. (IX. 25.) Korm. rendelet 62,8 milliárd forinttal megemelte e közlekedési társaságok előirányzatát 40,6 illetve 22,2 milliárd forintos mértékben. A 297/2007. (XI. 9.) Korm. rendelet pedig a GySEV Zrt. támogatását további 870 millió forinttal növelte meg. December hó folyamán újabb Kormányzati intézkedés hatására a Volán társaságok 5 milliárd forint költségvetési támogatást kaptak a közszolgáltatással kapcsolatosan felmerült többletköltségek finanszírozására.

- az Eximbank Zrt. kamatkiegyenlítéses rendszerére előirányzott összeg 4 300 millió forint volt 2007. évre, ezzel szemben a tényleges felhasználás 2 866,6 millió forint (66,6%) volt. A kamatkiegyenlítési igény részben néhány tervezett nagy ügylet meghiúsulása, részben két nagy hitelügylet előtörlesztése miatt jelentősebben elmaradt a tervezettől. A 85/1998. (V. 6.) Korm. rendelet szerinti kamatkiegyenlítéses rendszerben továbbra is jellemző a nagyobb méretű vállalkozások többségében EU tagországokba irányuló, magas feldolgozottságú exportjának finanszírozása.

A támogatásokból már csak 11%-ot képvisel az úgynevezett normatív támogatás, az előző évi 34,2%-kal szemben.

A megváltozott munkaképességű személyek foglalkoztatásához kapcsolódó négyféle támogatás - dotáció, költségkompenzációs támogatás, bértámogatás, szociális intézményen belüli foglalkoztatás támogatása - közül évközben megszűnt a dotáció és már csak 21,7 milliárd forint volt, ami 8,5%-kal haladta meg a tervezett előirányzatot, és az előző évi kifizetésnek közel 40%-a.

Az egyéb vállalati támogatások összes kifizetéseinek és bevételének egyenlege 240,6 millió forint volt. A legjelentősebb tétel 239,5 millió forinttal a mecseki uránbányászok baleseti járadékainak és egyéb kártérítési kötelezettségeinek átvállalása.. Az úgynevezett már megszűnt támogatások ki-befizetésének egyenlege mintegy 1,1 millió forint.

2.2. Közszolgálati műsorszolgáltatás támogatása

A közszolgálati műsorszolgáltatás támogatásának éves összege magában foglalja a Magyar Rádió Zrt., a Magyar Televízió Zrt., a Duna Televízió Zrt., a Magyar Távirati Iroda Zrt., valamint a Média közalapítványok támogatását, illetve az üzemben tartási díj pótlását. Ezen előirányzatokról éves szinten összesen 52,2 milliárd forint kifizetés történt, mely a módosított előirányzat 98,5%-a.

Az eredeti előirányzat két alkalommal változott:

- a 2176/2007. (X. 4.) Korm. határozat 133 millió forint támogatást biztosított a Magyar Távirati Iroda Zrt. részére közszolgálati feladatainak maradéktalan és nívós ellátása érdekében,

- a 2007. évi költségvetési törvény 4. § (4) bekezdése alapján a Magyar Televízió Zrt. és a Duna Televízió Zrt. létszámcsökkentéseivel kapcsolatosan egyszeri személyi kifizetésre volt jogosult összesen 684,2 millió forint összegben.

2.3. Fogyasztói árkiegészítés

A vasúti és a távolsági autóbusz-közlekedés esetében a tarifák egységesítése folytán a fogyasztói árkiegészítési összegek is - átlagszámítás útján - egységesen kerültek megállapításra 2007. július 1-jei hatállyal. Az árkiegészítési tételek változása lekövette a tarifaszerkezet kilométer övezetek szerinti változását is, melynek alapján az alsó kilométer övezetekben a korábbi struktúrához viszonyítva növekedtek, míg a felső sávokban csökkentek a támogatási tételek. A távolsági tömegközlekedésben módosult a kedvezményrendszer is, a megszüntetett kedvezményekhez tartozó árkiegészítési tételek eltörlésre kerültek, az új kedvezmények esetében pedig arányosítással új árkiegészítési tételek léptek hatályba.

2007. évben 111,9 milliárd forint fogyasztói árkiegészítést fizetett ki a költségvetés, amely a törvényi előirányzattól (120 milliárd forint) 8,1 milliárd forinttal (6,8%-kal) elmaradt. Az előirányzatnál alacsonyabb kifizetés a távolsági, elsősorban a vasúti tömegközlekedés tarifáinak nagymértékű emelése, valamint az utazási kedvezmények csökkentése és a kedvezményre jogosultak körének szűkítése eredményezte utasforgalom csökkenésnek tulajdonítható.

2.4. Lakásépítési támogatások

2007. évben a XI. Önkormányzati és Területfejlesztési Minisztérium fejezet, 14. Lakástámogatások cím, 1. Egyéb lakástámogatások alcím kiadási előirányzata 225,4 milliárd forint volt, amelyhez 228,5 milliárd forint folyósítás társult, ez 101,3%-os teljesítés. A 2007. évi teljesítés a 2006. évihez képest 2,2%-kal több volt.

A teljesítés alakulásának főbb tényezői a következők voltak.

A 2007. évi lakástámogatások 55,6%-át - 127,1 milliárd forintot - a kiegészítő és a jelzáloglevéllel finanszírozott hitelek kamattámogatása tette ki, mely a 2006. évi kifizetésekhez képest 3,9%-os csökkenést jelent. Ezen belül a kiegészítő kamattámogatásra fordított kiadás a 2006. évihez képest 13,5%-kal - 38,8 milliárd forintra - növekedett, míg a jelzáloglevéllel finanszírozott hitelek kamattámogatása pedig 10%-kal csökkent. Együttesen a kétféle kamattámogatásos hitel állami támogatásának csökkenését a nagyobb állományú jelzáloglevéllel finanszírozott hitelek fajlagos kamattámogatásának mérséklődése és a hitelállomány csökkenése együtt okozta.

Az új lakások építéséhez és vásárláshoz, a három és többgyermekesek esetében használt lakások vásárlásához és bővítéséhez igénybe vehető - 2005. február 1-jétől felemelt összegű - lakásépítési kedvezményre fordított kiadás 34,8 milliárd forint volt, ami a 2006. évihez képest mintegy 20%-os csökkenést jelent. Az igénybevételt mérsékelte, hogy 2007-ben - a 2006. évinél 1,2%-kal kevesebb - 44.276 volt a kiadott építési engedélyek száma. További csökkentő hatás volt, hogy a megkötött összes szerződésszám 18,9%-kal csökkent, ezen belül az új lakások építésére és vásárlására kötött lakásépítési (-vásárlási) kedvezmény szerződések száma a 2006. évinél 15,2%-kal volt kisebb. A kedvezmény igénybevételét növelte viszont, hogy a felépített lakások száma növekedett (36.159), ez 6,8%-kal volt nagyobb az előző évinél.

A 2002. december 1-jétől bevezetett megelőlegezett lakásépítési kedvezményre fordított kiadás - a gyermekvállalások egy részének a vártnál gyorsabb teljesítése miatt - 2006-hoz képest 2007-ben jelentősen, 59,6%-kal növekedett. Az erre fordított kiadás 7,4 milliárd forint volt.

A 2005. február 1-jétől bevezetett fiatalok otthonteremtési támogatásának igénylésére a gyermeket nevelő, 35 év alatti házastársak, élettársak vagy egyedülálló személyek jogosultak, ha használt lakást vásárolnak. A támogatásra 2007-ben 10,8 milliárd forint volt a kiadás, amely az előző évihez képest 26%-os csökkenést jelent. A támogatást 2007-ben 11.100 igénylőnek folyósították a hitelintézetek. A csökkenés oka a megkötött szerződések számának 24%-os mérséklődése volt.

A lakástakarék-pénztári megtakarításokhoz adott támogatásra fordított kiadás - a 2003. április 1-jét megelőzően megkötött szerződések esetében a támogatás változatlanul hagyása mellett - 31,6%-kal, 18,6 milliárd forintra emelkedett.

2.5. Családi támogatások, szociális juttatások

A családtámogatási rendszer 2006-ban történő radikális átalakítása után 2007-ben a főbb ellátások között érdemi strukturális átrendezések nem történtek, a jogosultsági feltételek lényegében változatlanok maradtak. Így a kiadások növekedését egyrészt az ellátások emelése, másrészt az igénybevevők létszámának változása alakította.

A családi pótlékra fordított kiadások 2006. évi tényleges kiadáshoz (318 213,0 millió forint) képest 2007-ben mintegy 30 milliárd forinttal 9,5%-kal emelkedtek, amelyből 6,2% a családi pótlék mértékének infláció-követő átlagos emelése, a többi a létszám- és strukturális hatás. A családi pótlék 2007. évi előirányzata 2,3%-kal teljesült túl, a tényleges kiadás 348 510 millió forint volt. A többi családtámogatási elem közül a GYES előirányzata (57 590 millió forint) 2007-ben kissé alulteljesült (0,9%-kal), míg a GYED-re 2,7%-kal fizettünk ki többet, ténylegesen 77 246 millió forintot. Lényeges az elmaradás a GYET vonatkozásában (10,8%), ami azt mutatja, hogy a „főállású anyaság” intézménye évről évre egyre kevesebb szülőt vonz.

A pénzbeli gyermekvédelmi támogatások előirányzata 0,1%-on teljesült. Ennek oka, hogy ezen támogatások kifizetése nem ezen a finanszírozási csatornán keresztül, hanem az önkormányzati rendszerben történt, de a támogatásokat a jogszabályi előírásoknak megfelelően valamennyi jogosult család megkapta.

A jövedelempótló és jövedelemkiegészítő ellátások emelése 2007-ben is a nyugdíjemelésekkel azonos módon történt. Az ellátások éves szinten 6,5%-kal emelkedtek. Bizonyos ellátások vonatkozásában a vizitdíj bevezetésével összefüggésben is történt kompenzáció, amely beépült az ellátásba. Az e célra fordított kiadások 0,5%-kal maradtak el az előirányzattól, amely mindösszesen 152 520 millió forint volt. Az elmaradást a feltételezettnél nagyobb arányú létszámcsökkenés magyarázza. A jövedelempótló és jövedelemkiegészítő ellátásokban részesülők köre csaknem 15%-kal csökkent az előző évihez képest, amiben a távhőszolgáltatási díj- támogatása NYUFIG általi folyósításának megszüntetése (más forrásból történt finanszírozás) is lényeges szerepet játszott.

A jelentősebb kiadási tételeket kitevő ellátás-elemek közül kiemelkedő a politikai rehabilitációs ellátások kiadásának 6,6%-os elmaradása, az egészségkárosodási járadék, a bányászok korengedményes nyugdíja, valamint a rokkantsági járadék előirányzata viszont 2-4%-kal túlteljesült. Kiemelhető, hogy a legnagyobb tételt kitevő megváltozott munkaképességűek járadékainak kiadása csak 0,9%-kal haladta meg az előirányzatot, ami 70 650 millió forint volt. A kisebb kiadást jelentő támogatások közül jelentős az elmaradás a tervezettől a nyugdíjasok távfűtési díj-támogatásánál. Ez az ellátás-csoport kiadásainak globális alakulását azonban kevésbé befolyásolta.

A közgyógyellátásra és egyéb térítésekre fordított kiadások együttesen 3,7%-kal maradtak el a tervezettől (27520 millió forint), amit a közgyógyellátásra fordított kiadások előirányzatnál alacsonyabb teljesülése eredményezett. A közgyógyellátás 2006. július 1-jén hatályba lépő új rendszere segítette a kiadások további mérséklődését, így 2007-ben az előirányzatnál 5,1%-kal kevesebb költségvetési támogatás (19 924 millió forint 21 000 millió helyett) került felhasználásra. A változtatás lényege: a korábbi gyógyszerlistán szereplő készítmények korlátlan kiváltása helyett a közgyógyellátottak számára krónikus betegségeikre egyéni gyógyszerkeret került megállapításra, amely keret mértékéig térítésmentesen válthatnak ki a társadalombiztosítás által támogatott gyógyszereket. Az éves gyógyszerkeret és annak naprakész összege az OEP nyilvántartásában jelenik meg, melynek felhasználását, illetve ellenőrzését az OEP és a gyógyszertárak között kiépítésre került folyamatos adatkapcsolat biztosítja.

2.6. A központi költségvetési szervek gazdálkodása

2.6.1. A központi költségvetési szervek és a szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2007. évi - támogatással és saját bevétellel fedezett - kiadása 4 197,1 milliárd forintra teljesült, amely összeg 351,7 milliárd forinttal, mintegy 9,1%-kal haladja meg a 2006. évi teljesítést. Az Országgyűlés által elfogadott, illetve módosított kiadási előirányzat összességében 3 756,6 milliárd forintot tett ki, amelyhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi beruházás, központi előirányzatok, céltartalékok, általános tartalék, fejezeti egyensúlyi tartalék) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése. Mindezek következtében az év végi módosított előirányzat 1 004,5 milliárd forinttal haladta meg az Országgyűlés által jóváhagyott mértéket. Ez 153,8 milliárd forint Kormány és pénzügyminiszteri hatáskörben (az egyébként az OGY által jóváhagyott többlet előirányzatok és tartalékok átcsoportosításával), 508,1 milliárd forint fejezeti hatáskörben (pl. maradvány előirányzatosítás, fejezeti kezelésű előirányzatok intézményhez, ill. más fejezethez történő átcsoportosítása) 342,6 milliárd forint intézményi hatáskörben (pl. maradvány, többletbevételek előirányzatosítása,) végrehajtott előirányzat-növelésből adódott. Ugyanakkor az év végi aktuális kiadási előirányzathoz viszonyított teljesülés/kifizetés 88,2% volt.

A központi költségvetési szervek és a szakmai fejezeti kezelésű előirányzatok 2007. évi kiadásainak alakulását a következő táblázat mutatja be:

 

 milliárd forint

 2006. évi teljesítés

 3845,5

 2007. évi eredeti előirányzat

 3751,4

 2007. évi törvényi módosított előirányzat

 3756,6

 2007. évi aktuális előirányzat

 4761,1

 2007. évi teljesítés

 4197,1

Egyes kiemelt szakmai fejezeti kezelésű előirányzatok kiadásainak alakulása

A lakossági földgáz- és távhőszolgáltatás árkompenzációjának finanszírozását az Szociális és Munkaügyi Minisztérium fejezetében megtervezett „Hozzájárulás a lakossági energia költségekhez” előirányzat szolgálta. Az energiatámogatási rendszer átalakítása során a korábban minden fogyasztót megillető volumentámogatást 2007. január 1-jétől a jövedelmi szinttől függő kompenzáció váltotta fel. A megreformált, szociális alapú gáz- és távhőtámogatási rendszer 2007. évi részletszabályait a 231/2006. (XI. 22.) Korm. rendelet tartalmazta [hatályon kívül helyezte a 2008. évi szabályokat tartalmazó 289/2007. (X. 31.) Korm. rendelet]. A kérelmeket a Magyar Államkincstárhoz (MÁK) kellett benyújtani, aki határozatban állapította meg a kérelmezők jogosultságát. A 2007. évben mintegy 2,1 millió háztartás részesült támogatásban, ebből 1768 ezer háztartás gáz-, 328 ezer távhő támogatást kapott. A „Hozzájárulás a lakossági energiaköltségekhez” előirányzat 2007. évi összege 112 milliárd forint volt. Ebből a tényleges pénzfelhasználás 110 milliárd forintot tett ki, amely a következőképpen oszlott meg: gázártámogatás 66,5 milliárd forint, távhő támogatás 12,6 milliárd forint, a 2006. évről áthúzódó kifizetések 29 milliárd forint, valamint működési költség (MÁK) 1,8 milliárd forint.

A költségvetési törvény a mezőgazdasági termelőknek 2007-ben összesen 145 506,3 millió forint agrártámogatást biztosított, melyet az európai uniós források 310 805,0 millió forinttal egészítettek ki. Így együttesen 456 311,3 millió forintos támogatás állt a termelők rendelkezésére. Ebből a költségvetési törvényben a Földművelésügyi és Vidékfejlesztési Minisztérium fejezetben összesen 265 600,3 millió forint szerepelt, melyből a központi költségvetési támogatás 145 506,3 millió forint, az EU-s bevétel pedig 120 094,0 millió forint volt. Az átcsoportosítások, illetve az előző évi maradványok előirányzatosítása után a Földművelésügyi és Vidékfejlesztési Minisztérium fejezetben lévő kifizethető forrás összesen 284 805,6 millió forintra emelkedett, melyből ténylegesen 234 153,0 millió forint kifizetés történt.

A Földművelésügyi és Vidékfejlesztési Minisztérium fejezetben szereplő előirányzatokon túl, 2007-ben közvetlen termelői és agrárpiaci támogatásokra összesen 167 966,4 millió forintot folyósítottak tisztán európai uniós forrásból.

2007-ben a költségvetési törvény a Folyó kiadások és jövedelemtámogatások előirányzatra vonatkozólag 98 672,7 millió forintot tartalmazott. Az év közben végrehajtott átcsoportosításokból kifolyólag 97 689,0 millió forintra változott a kiadásra felhasználható keret. Ténylegesen 2007-ben a Folyó kiadások és jövedelemtámogatások jogcímről 97 471,1 millió forintot kifizetés történt. Az összeg az Európai Mezőgazdasági Garancia Alapból folyósítandó egységes területalapú támogatás nemzeti kiegészítésének (top-up) kifizetéseit, a korábbi években működtetett agrártámogatások 2007. évi költségvetést terhelő kötelezettségvállalásait, az Európai Bizottságnál notifikált nemzeti támogatások 2007. évi működését finanszírozta.

A Fejlesztési típusú támogatások jogcímen az előző évek agrárfejlesztési támogatásainak áthúzódó kötelezettségvállalásai kerültek megtervezésre. 2007-ben a jogcím törvényi kiadási előirányzata 3 000 millió forint volt, mely elsősorban a korábban telepített ültetvények ápolásának támogatására, mezőgazdasági gépvásárlásra és lízing támogatásokra volt fordítható. Az átcsoportosítások után a felhasználható összeg 3 388,8 millió forintra növekedett, melyből csaknem a teljes összeg, 3 380,7 millió forint kifizetésre került.

2007-ben az Erdőtelepítés, erdőszerkezet-átalakítás, fásítás előirányzat nyújtott támogatást az előző években telepített erdők folyamatban lévő munkálatai befejezésére, a folyamatban lévő erdősítés 2007. évi ápolási és tisztítási feladataira. A költségvetési törvény 600,0 millió forint kiadási előirányzatot határozott meg. A módosított kiadási előirányzat 950,6 millió forint volt, mely teljes egészében felhasználásra került.

A Nemzeti agrárkár enyhítés jogcím a nemzeti agrárkár-enyhítési rendszerről szóló 2006. évi LXXXVIII. törvény alapján a termelők és az állam kölcsönös kockázat- és tehervállalásán alapuló támogatási konstrukció működtetéséhez biztosította a szükséges forrást. A költségvetési törvény 500,0 millió forint kiadást és támogatást irányzott elő. A mezőgazdasági gazdálkodók 2007-ben 530,8 millió forint befizetést teljesítettek. A rendkívüli időjárás miatt az előirányzatot 5 000,0 millió forinttal egészítette ki a Kormány. A rendelkezésre álló összeg ily módon 6 030,8 millió forintra módosult, a törvényi rendelkezés értelmében ennek 90%-a, 5 419,8 millió forint előlegként került kifizetésre 2007 decemberében.

A Központosított bevételből működő támogatások és a Központi bevételek előirányzatai a korábban alapként működő támogatási célelőirányzatok kiadásait és bevételeit tartalmazza. Az kiadási és bevételi előirányzatok között a finanszírozási kapcsolat 2005-től megszűnt.

A Központosított bevételből működő támogatások jogcímcsoport 2007. évi kiadási és támogatási előirányzatainak tervezett összege 4 942,0 millió forint volt, a teljesülés jogcímenként a következők szerint alakult.

- Erdészeti feladatok 3 290,0 millió forintos költségvetési előirányzata az erdőtörvényben elrendelt, erdőgazdálkodási üzemtervekben előírt tartamú, hosszú távú erdőgazdálkodási munkák elvégzésének támogatására nyújt fedezetet. A módosított kiadási előirányzat 7 246,8 millió forint volt. A tényleges kifizetés 7 244,2 millió forintot tett ki.

- A Termőföldvédelem támogatására a költségvetési törvényben 400,0 millió forint kiadási előirányzat szerepelt, átcsoportosítás után a felhasználható összeg 726,3 millió forint, a tényleges kiadás 726,0 millió forint volt. E jogcímhez tartozóan a termőföld rendeltetésének megfelelő hasznosíthatóság visszaállítása, valamint a birtok-összevonási célú földvásárlás támogatása valósult meg.

- Az Állattenyésztési feladatok kiadási előirányzata 780,0 millió forint volt. A rendelkezésre álló 686,4 millió forintos kiadási összegből 686,3 millió forintot folyósítottak törzskönyvezésre, teljesítmény vizsgálatok és nyilvántartások támogatására.

- A Halgazdálkodás támogatása jogcímhez tervezett támogatás kiadás 222,0 millió forint volt. A kiadási előirányzat 428,8 millió forintra módosult, melyből 427,7 millió forint került felhasználásra.

- A Vadgazdálkodás támogatására a költségvetési törvény 250,0 millió forint kiadást irányzott elő. A kiadási előirányzat 424,9 millió forintra módosult, melyből a szokásos feladatok végrehajtása 412,3 millió forint felhasználásával történt.

A Központosított bevételek tervezett előirányzata 2007-ben 11 100,0 millió forint volt. A bevételek teljesülése a következők szerint történt.

- Az Erdészeti bevételek - erdőfenntartási járulék, illetve erdővédelmi és erdőgazdálkodási bírság - befizetési kötelezettség előirányzata 4 300,0 millió forint volt, melyből 3 540,9 millió forint bevétel teljesült.

- A Termőföld védelmével, hasznosításával kapcsolatos költségvetési befizetés tervezett összege 5 050,0 millió forint volt, ami földvédelmi járulék, valamint földvédelmi és talajvédelmi bírság címen befizetett összegekből adódik. A tényleges bevétel összesen 3 986,1 millió forintot tett ki.

- Az Állattenyésztési és tenyésztésszervezési bevételek költségvetési törvényben meghatározott befizetési kötelezettsége 710,0 millió forint volt. A tényleges bevétel 918,8 millió forintra teljesült.

- A Halgazdálkodási bevételekhez tervezett befizetés 280,0 millió forint. Ténylegesen 356,4 millió forint befizetés teljesült.

- A Vadgazdálkodási tevékenység előirányzott díjbevételei együttesen 760,0 millió forint összeget tettek ki. A tárgyévi összes bevétel 935,7 millió forint lett.

A közösségi agrártámogatásokat illetőleg a 2007-es pénzügyi évtől jelentős változások léptek életbe. Az Európai Mezőgazdasági Orientációs és Garancia Alapot (EMOGA) felváltotta az Európai Mezőgazdasági Vidékfejlesztési Alap (EMVA) - mely vidékfejlesztési támogatásokat finanszírozza -, valamint az Európai Mezőgazdasági Garancia Alap (EMGA) - mely a közvetlen termelői támogatások, a belpiaci-, külpiaci- és intervenciós intézkedések forrásául szolgál.

Az Európai Unió 2007 szeptemberében elfogadta az Új Magyarország Vidékfejlesztési Programot (ÚMVP), amely a 2007 és 2013 közötti, társfinanszírozásban megvalósuló fejlesztéseket és beruházásokat tartalmazza. A 2007. évi költségvetési törvény vidékfejlesztési programokra - ÚMVP és Nemzeti Vidékfejlesztési Terv (NVT) - összesen 120 966,5 millió forint kiadási előirányzatot tartalmazott. Év közben az e célra felhasználható forrás 126 973,1 millió forintra bővült, a tényleges kifizetés 85 539,9 millió forinttal teljesült.

Az Európai Unió által közvetlenül térített egységes területalapú támogatásokra (SAPS) 2007-ben 119 992,1 millió kifizetés történt, melyet a tisztán hazai forrásból finanszírozott kiegészítő nemzeti támogatás (top-up) 74 109,4 millió forinttal egészített ki.

2.6.2. Költségvetési szervek támogatása

A központi költségvetési szervek és a fejezeti kezelésű előirányzatok 2007. évi eredeti támogatása 2689,5 milliárd forint, az év folyamán összesen 166,2 milliárd forinttal, 6,2%-kal nőtt. A fejezetek eredeti támogatási előirányzatát a Magyar Köztársaság 2007. évi költségvetéséről szóló 2006. évi CXXVII. törvény 150,9 millió forinttal, a 2007. évi CXXXIV. törvény 5,0 milliárd forinttal, a 2006. évi költségvetés végrehajtásáról szóló 2007. évi CXXVIII. törvény 60,0 millió forinttal növelte. A Kormány és a pénzügyminiszter törvényi felhatalmazáson alapuló hatáskörben összesen 161,0 milliárd forinttal, 6,0%-kal növelte az eredeti előirányzatot.

A költségvetés általános tartalékának 45,6 milliárd forintos (42,2 milliárd forint +3,4 milliárd forint) módosított előirányzatából a Kormány döntései alapján a központi költségvetési szervek és fejezeti kezelésű előirányzatoknál összesen 38,8 milliárd forintot (az általános tartalék 85,1%-a) használt fel.

A központi költségvetés általános tartalékából jelentősebb támogatást a következő célok kaptak:

- a Honvédelmi Minisztérium a HM Kórház beruházásra 3,0 milliárd forint, Afganisztáni PRT 1,0 milliárd forint;

- Egészségügyi Minisztérium egészségügyi ellátási és fejlesztési feladatokra 3,5 milliárd forint;

- a fekete gazdaság elleni küzdelemmel kapcsolatos feladatokra (PM, SZMM, KEHI) 2,1 milliárd forint;

- az Önkormányzati és Területfejlesztési Minisztérium állami sportvagyon kezelése, fejlesztése 1,8 milliárd forint, Magyar Sport Háza Zrt konszolidációjára és turisztikai marketingre 1,0 milliárd forint;

- a Földművelésügyi és Vidékfejlesztési Minisztérium agrár kárenyhítésre 5,0 milliárd forint;

- az Önkormányzati és Területfejlesztési Minisztérium Katasztrófavédelmi Főigazgatóság EDR eszközbeszerzés kiadásaira 1,4 milliárd forint;

- az Igazságügyi és Rendészeti Minisztérium Rendőrség és Határőrség integrációja miatti többlet feladataira 2,3 milliárd forint;

- az Oktatási és Kulturális Minisztérium kulturális beruházásokra 1,1 milliárd forint;

- a Miniszterelnökség a Közigazgatási és Elektronikus Közszolgáltatások Központi Hivatala támogatására 2,5 milliárd forint;

- a Miniszterelnökség ünnepi rendezvények támogatására 0,6 milliárd forint;

forráshoz jutott.

A létszámcsökkentéssel összefüggő egyszeri kiadások, a főtisztviselők illetményének, valamint a prémium évek program fedezetére szolgáló céltartalék 49,2 milliárd forintos előirányzatával szemben 78,2 milliárd forint növelte a központi költségvetési fejezetek előirányzatát. Ebből 35,4 milliárd forint a 2007. évi után járó 13. havi illetmény 2007. évi részletének finanszírozását szolgálta.

A központi egyensúlyi tartalék eredeti törvényi előirányzata 50 milliárd forint volt, melyet a 2007. évi CXXXIV. törvény 45 milliárd forintra módosított. Ebből 40 milliárd forint került felhasználásra a központi költségvetési szervek és fejezeti kezelésű előirányzatok területén. A költségvetési törvény felhatalmazása alapján a költségvetési és gazdasági folyamatok függvényében döntött a Kormány a felhasználásról, így a tartalék közel 90%-a december hónapban került átcsoportosításra.

A központi teljesítményösztönzési és- értékelési keret 3,5 milliárd forintos előirányzatából 2,1 milliárd forint került átcsoportosításra - a minisztériumok igazgatásai részére - a teljesítmény értékelések alapján járó jutalmazásokra, valamint az összkormányzati projektek befejezése utáni elismerésekre.

Államháztartáson belül - az önkormányzatoktól átvett feladatok, illetve egyéb központi előirányzatról - történt átcsoportosítások összesen 1,3 milliárd forinttal, a beruházási tartalék igénybevétele 0,5 milliárd forinttal növelte a központi költségvetési fejezetek támogatási előirányzatait.

A támogatási előirányzatok változásainak összefoglalása:

 

 milliárd forint

 2007. évi eredeti előirányzat

 2 689,5

 Törvényi módosított előirányzat

 2 694,7

 Kormány, illetve pénzügyminiszteri jogkörben módosítva

 

 Ebből: - általános tartalék terhére előirányzat növelés

 + 38,8

 - céltartalék terhére előirányzat növelés

 + 78,2

 - teljesítmény-ösztönző keret terhére előirányzat növelés

 + 2,1

 - központi egyensúlyi tartalék felhasználása

 + 40,0

 - államháztartáson belüli átcsoportosítások

 + 1,3

 - rendkívüli beruházási tartalék terhére

 + 0,5

 2007. évi módosított előirányzat

 2 855,6

A módosítási kötelezettség nélkül túlléphető törvénysorok összesen 88,5 milliárd forinttal haladják meg az előirányzatot. A nagyobb túllépés az APEH és a VPOP 51,7 milliárd forintos, az egyházi és kisebbségi közoktatási intézmények kiegészítő támogatása 7,6 milliárd forintos, az autópálya rendelkezésre állási díj 3,6 milliárd forintos, valamint az uniós előirányzatok támogatása 10,6 milliárd forintos előirányzatot meghaladó igénybevételéből adódott a következők szerint:

 

 

 

 2006. évi CXXVII. törvényben szereplő felhatalmazás

  Megnevezés

 Túllépés millió forintban

 14. melléklet 1. pont

 Állatkártalanítás és állati hulladékok megsemmisítése

 815,0

 14. melléklet 1. pont

 A büntetőeljárásról szóló tv. alapján megáll. kártalanítás

 65,0

 14. melléklet 1. pont

 Jogi segítségnyújtás

 15,0

 14. melléklet 1. pont

 Bűncselekmények áldozatainak kárenyhítése

 85,0

 14. melléklet 2. pont

 Uniós előirányzatok (Kohéziós Alap, I. NFT)

 10 661,4

 14. melléklet 1. pont

 Kárrendezési célelőirányzat

 563,4

 14. melléklet 1. pont

 Egyházi és kisebbségi közoktatás intézmények kiegészítő támogatása

 7 588,0

 14. melléklet 1. pont

 Szociális intézményi foglalkoztatás normatív támogatása

 1 524,7

 14. melléklet 1. pont

 Hozzájárulás a hadigondozásról szóló törvényt végrehajtó közalapítványhoz

 800,0

 14. melléklet 1. pont

 Kedvezménytörvény alapján járó oktatás-nevelési támogatás 

 2 001,9

 14. melléklet 1. pont

 Megváltozott munkaképességűek foglalkoztatásával összefüggő bértámogatás

 3 000,0

 14. melléklet 1. pont

 Egyházi szociális intézményi normatíva kiegészítése

 3 187,7

 14. melléklet 1. pont

 Oktatási célú humánszolgáltatás normatív állami támogatása

 1 200,0

 14. melléklet 4. pont

 Autópálya rendelkezésre állási díj

 3 644,0

 47. § (1) és (4)

 APEH beszedési teljesítményét ösztönző támogatás

 34 479,5

 48. § (1) és (4)

 VPOP beszedési teljesítményét ösztönző támogatás

 17 252,8

 50. § (1) 

 Környezetvédelmi, természetvédelmi és vízügyi területi szervek

 297,0

 49. § (1) és (4)

 Országos Munkavédelmi és Munkaügyi Főfelügyelőség

 1 290,0

 

 Módosítási kötelezettség nélkül teljesülő előirányzatok túllépése összesen:

 88 470,4

2.6.3. A központi beruházások kiadásai

A központi beruházások mérlegsoron 2007-ben - a 22,6 milliárd forint törvényi módosított előirányzattal szemben - 37,3 milliárd forint kiadás realizálódott, melyből közel 0,5 milliárd forintot tettek ki a fegyveres és rendvédelmi szervek lakástámogatási, illetve lakásépítési előirányzatai.

Az év folyamán 375 központi beruházás kivitelezése került jóváhagyásra, amelyek közül 325 esetében történt ténylegesen pénzügyi felhasználás. 175 központi beruházás pénzügyi előirányzata nem érte el az egyenkénti 10 millió forintot, míg 44 fejlesztésé egyenként is meghaladta a 100 millió forintot.

A 2007. év során 1 milliárd forint feletti pénzügyi igénybevételt 4 központi beruházásnál regisztráltak: a Magyar Honvédség Központi Honvédkórház beruházására 11,2 milliárd forintot, a Vásárhelyi-terv vízgazdálkodási létesítményeinek megvalósítására 9,4 milliárd forintot, a Vásárhelyi-terv továbbfejlesztését célzó egyéb más programokra 3,9 milliárd forintot, míg a budai Mátyás templom rekonstrukciójára 1,4 milliárd forintot használtak fel. A felsorolt 4 központi beruházáshoz kapcsolódóan az elmúlt évben 25,9 milliárd forint folyósítás történt.

A központi beruházások funkcionális összetétele 2007-ben a következők szerint alakult.

Az általános közösségi szolgáltatások főcsoportja központi beruházásainak kiadásai 5,4 milliárd forintra csökkentek a 2006. évi 12,5 milliárd forint tényhez képest. Ezen belül a törvényhozó és végrehajtó szervek - így különösen a Környezetvédelmi és Vízügyi Minisztérium - , valamint a pénzügyi és költségvetési tevékenységek és szolgáltatások - így különösen az Adó- és Pénzügyi Ellenőrzési Hivatal - központi beruházásainak kiadásai csökkentek, míg a Magyar Tudományos Akadémia alapkutatásainak jellemzően gép- és műszerbeszerzéshez kötődő központi beruházási kiadásai némileg emelkedtek. A Környezetvédelmi és Vízügyi Minisztérium vonatkozó központi beruházási kiadásainak csökkenése hátterét illetően azonban megjegyezhető, azok 2007-ben a környezetvédelem főcsoporton belül valósultak meg.

A védelem, valamint a rendvédelem és közbiztonság főcsoportokon belül a védelem főcsoport központi beruházásainak - katonai védelmi beruházások, illetve a Honvédelmi Minisztérium által központilag kezelt lakástámogatások és lakásépítések - kiadásai a 2006. évi 3 milliárd forintról 0,7 milliárd forintra csökkentek. A rendvédelem és közbiztonság főcsoport központi beruházásainak keretében a 2006. évi 6,7 milliárd forint kiadás helyett a 2007. évben 2,1 milliárd forint kiadásteljesítéssel folytatódtak az igazságszolgáltatási és rendőrségi épületek rekonstrukciói, a különböző tűzvédelemhez kapcsolódó beruházások és a rendvédelmi szervek tagjai lakásépítési és lakástámogatási programjainak támogatása. A főcsoporton belül mind az igazságszolgáltatás, mind a rend- és közbiztonság, mind a tűzvédelem, mind a büntetés-végrehajtási igazgatás és működtetés központi beruházásainak kiadásai csökkentek.

Az oktatási tevékenységek és szolgáltatások főcsoport központi beruházásainak kiadásai - 5,3 milliárd forinttal - 0,8 milliárd forintra csökkentek a 2006. évi 6,1 milliárd forint tényhez képest. A visszaesés elsősorban a felsőfokú oktatás központi beruházásaihoz kapcsolódott.

Az egészségügy főcsoport központi beruházásainak területén a 2006. évi 12 milliárd forint kiadással szemben a 2007. évben 11,5 milliárd forint kiadás teljesült, mely teljes mértékben a Honvédelmi Minisztérium Magyar Honvédség Központi Honvédkórház központi beruházása kapcsán került felhasználásra.

A társadalombiztosítási és jóléti szolgáltatások főcsoport központi beruházási kiadásai - a 2006. évi 25,7 millió forint tényhez képest - 15,5 millió forintra csökkentek, mely összeg kizárólag a Magyar Tudományos Akadémia jóléti intézményeinek fejlesztéséhez kötődött.

A lakásügyek, települési és közösségi tevékenységek és szolgáltatások főcsoport központi beruházásaihoz - a 2006. évi 3,1 millió forint kiadással szemben - 114,5 millió forint kiadás társult, melynek teljes felhasználása a Környezetvédelmi és Vízügyi Minisztérium felügyelete alá tartozó Ivóvíz-minőség Javító Program keretében történt meg.

A szórakoztató, kulturális és vallási tevékenységek és szolgáltatások főcsoport központi beruházásainak kiadásai - a 2006. évi 6,1 milliárd forint tényhez képest - 4 milliárd forintra teljesültek a Földművelésügyi és Vidékfejlesztési Minisztérium, az Oktatási és Kulturális Minisztérium, valamint a Magyar Tudományos Akadémia által a kulturális tevékenységek és szolgáltatások alcsoportban megvalósított központi beruházások révén.

A mező-, erdő-, hal- és vadgazdálkodás főcsoporton - a 2006. évi 57 millió forint tényhez képest - 2007-ben a Földművelésügyi és Vidékfejlesztési Minisztérium tevékenysége alapján 198,6 millió forint központi beruházási kiadás realizálódott.

A bányászat és ipar főcsoporthoz tartozó egyetlen központi beruházásnak, a mecseki uránérc-bánya bezárás programjának központi költségvetési kiadásai 518,3 millió forintra emelkedtek a 2006. évi 418,5 millió forint tényhez képest.

A közlekedési és távközlési tevékenységek és szolgáltatások főcsoport központi beruházásai kapcsán - a 2006. évi 1,6 milliárd forint tényhez képest - 0,8 milliárd forint folyósítás történt. A teljesítés 57%-a a Gazdasági és Közlekedési Minisztérium GySEV pályaberuházása révén a vasúti közlekedésügyek és szolgáltatások alcsoporthoz, míg a fennmaradó 43%-a - az elsősorban kikötői fejlesztéseket és az akadálymentes közlekedés feltételeinek megteremtését magába foglaló - egyéb közlekedés és szállítás területéhez kapcsolódott.

Az egyéb gazdasági tevékenységek és szolgáltatások központi beruházásainak kiadásai a 2006. évi 2,3 milliárd forint tényhez képest 2007-ben nulla forintra teljesültek, melynek oka, hogy ezen központi beruházások a környezetvédelem főcsoportban sorolódtak át.

A környezetvédelem főcsoport központi beruházásainak területén - a 2006. évi 0,2 milliárd forint tényhez képest - 11,1 milliárd forint kiadás valósult meg, mely teljes egészében a Környezetvédelmi és Vízügyi Minisztérium felügyelete alá tartozó fejlesztési programokhoz kapcsolódott.

2.6.4. Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a 2007. évben 331 milliárd forint előirányzat-maradvány keletkezett (2006. évben 374 milliárd forint). Az összes megtakarítás az előző évivel együtt 398 milliárd forint, ami 22 milliárd forinttal (5,2%-kal) kevesebb, mint a 2006. évi (420 milliárd forint).

A teljes előirányzat-maradvány megoszlása a következő:

milliárd forintban

 Megnevezés

 Fejezeti kezelésű előirányzatok maradványa

 Intézményi maradványok

 Összesen

 Kötelezettségvállalással terhelt maradvány

 193

 120

 313

 Kötelezettségvállalással nem terhelt maradvány

 77

 8

 85

 Összes maradvány

 270

 128

 398

A kötelezettségvállalással terhelt maradvány tartalmazza a 2007. évben keletkezett, a 2007. év előtt keletkezett, valamint együttesen a tárcák által önrevízió alapján elvonásra felajánlott összegeket.

A kiadási megtakarításokból keletkezett maradvány 578 milliárd forint, a bevételi lemaradásokból keletkezett maradvány 247 milliárd forint. A bevételi lemaradás a jelentősebb költségvetési volumennel rendelkező tárcáknál (EU Integráció 216, FVM 39, GKM 16, ÖTM 9,

EüM 8, IRM 5, HM 4, KvVM 1, KüM 1, PSZÁF 3, OKM 1 milliárd forint) keletkezett, továbbá néhány tárcánál nagy összegű nem tervezett bevételi többlet realizálódott (PM 51 milliárd forint, SZMM 7 milliárd forint). A bevételi lemaradás főbb okai:

- az előző években keletkezett maradvány előirányzatként jelenik meg a beszámolóban, a fel nem használt összeg ezért bevételi lemaradást jelent; ennek döntő része a fejezeti kezelésű előirányzatok felhasználatlan maradványa,

- a betervezett európai uniós forrásoknál kisebb bevételek realizálódtak.

Jelentősebb összegű maradványok az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződik (ÖTM 22 milliárd forint, MeH 14 milliárd forint, FVM 15 milliárd forint, HM 16 milliárd forint, GKM 73 milliárd forint, EU Integráció 83 milliárd forint, OKM 31 milliárd forint, EüM 21 milliárd forint, PM 30 milliárd forint, SZMM 48 milliárd forint), döntő többsége kötelezettségvállalással terhelt.

A kötelezettségvállalással terhelt maradvány megoszlása:

- önrevízió keretében történő befizetés 3,5 milliárd forint,

- központi beruházások 6,1 milliárd forint,

- szakmai fejezeti kezelésű előirányzatok 116,1 milliárd forint,

- európai uniós előirányzatok 67,6 milliárd forint,

- egyéb (főként támogatási célprogramok és intézményi) maradvány 119,4 milliárd forint.

A kötelezettségvállalással nem terhelt maradvány 85 milliárd forintos összegéből 77 milliárd forint a fejezeti kezelésű előirányzatok maradványa, 8 milliárd forint az intézményeknél keletkezett. Jelentősebb összegek a GKM-nél (30 milliárd forint), PM-nél (13 milliárd forint), SZMM-nél (12 milliárd forint), EU Integrációnál (10 milliárd forint), PSZÁF-nál (8 milliárd forint), ÖTM-nél (5 milliárd forint) keletkeztek.

A tárgyévben keletkezett előirányzat-maradvány, továbbá az előző évek felhasználatlan maradványának elvonásokkal csökkentett összege a 2008. évi felhasználási lehetőségeket növeli. Ezek célja adott: a maradványokat - mint a fentiekből kitűnik - csaknem teljes összegükben kötelezettségvállalás terheli.

2.6.5. A vállalkozási tevékenység alakulása

A központi költségvetési szervek 2007. évi vállalkozási tevékenységéből származó bevétele 10,6 milliárd forint volt, mely 3,1 milliárd forinttal (22,6%-kal) kevesebb az előző évinél. Az összkiadáshoz viszonyított aránya nem éri el a 0,3%-ot. Ez egyrészt abból adódott, hogy a vállalkozási tevékenységek bevétele a tavalyi évhez hasonlítva nagymértékben csökkent, másrészt az összkiadások (17%-kal) növekedtek.

A bevétel 55%-a az Oktatási és Kulturális Minisztérium, 17%-a az Egészségügyi Minisztérium, 11%-a a Magyar Tudományos Akadémia, 10%-a a Környezetvédelmi és Vízügyi Minisztérium intézményeinél realizálódott. A vállalkozási tevékenység pénzforgalmi eredménye 2,5 milliárd forint volt, a 2006. évi 3,4 milliárd forinttal szemben. A pénzforgalmi eredményből az alaptevékenységre visszaforgatott összeg 1,0 milliárd forint.

A legnagyobb bevételt elérő OKM-nél vállalkozási tevékenységet - a Szabadtéri Néprajzi Múzeum (SZNM) kivételével - csak felsőoktatási intézmények folytattak kutatás-fejlesztés, műszaki vizsgálat, mérnöki tevékenység, tanácsadás, szakértés, elemzés stb. feladatkörben. A keletkezett, egyéb kötelezettséggel nem terhelt pénzforgalmi eredményt az intézmények az alaptevékenységük ellátására használták, illetve használják fel.

2.6.6. Létszám és személyi kifizetések

A központi költségvetési szerveknél a személyi juttatások 2007. évi eredeti előirányzata 920,3 milliárd forint volt.

A teljesítés 994,4 milliárd forintot tett ki, amely 74,1 milliárd forinttal (8%) több az eredeti előirányzatnál.

A teljes és részmunkaidőben foglalkoztatottaknál a 937,0 milliárd forint személyi juttatások kiadáson belül a rendszeres személyi juttatások teljesítésére 694,1 milliárd forintot fordítottak, amely 24,9 milliárd forinttal, 4%-kal kevesebb az eredeti előirányzatnál. A munkavégzéshez kapcsolódó juttatásokra (jutalom, túlóra, helyettesítés stb.) 116,2 milliárd forintot költöttek, amely - tendenciájában az előző évekhez hasonlóan a rendszeres személyi juttatásoknál jelentkező megtakarításra alapozva - 67,4 milliárd forinttal haladta meg az eredeti előirányzatot.

A foglalkoztatottak sajátos juttatásainak (végkielégítés, jubileumi jutalom, napidíj stb.) kifizetése 2007. évben 71,3 milliárd forintot igényelt, ez 18,3 milliárd forinttal több az eredeti előirányzatnál. A növekedés döntő része a végkielégítésnél jelenik meg a 2007. évben végrehajtott létszámcsökkentések kihatásaként.

A személyhez kapcsolódó költségtérítés teljesítése (ruházati, étkezési, közlekedési költségtérítés, üdülési hozzájárulás stb.) 51,1 milliárd forint, a növekedés az eredeti előirányzathoz képest 13,2 milliárd forint mértékű volt.

A központi költségvetési szerveknél foglalkoztatottak (teljes- és részmunkaidősek) átlagos statisztikai létszámának alakulása:

 

 

 

 

 

 

 2006. év tényadat

 2007. év tényadat

 2007/2006

 2007-2006 fő

 

 fő

 megoszlás

 fő

 megoszlás

 

 

 Köztisztviselők

 56 087

 21,0%

 54 218

 21,5%

 96,7%

 - 1 869

 Közalkalmazottak

 114 407

 42,9%

 107 660

 42,7%

 94,1%

 - 6 747

 Bírák, ügyészek, igazságügyi alkalmazottak

 15 090

 5,7%

 15 001

 6,0%

 99,4%

 - 89

 A rendvédelmi szervek hivatásos állományú tagjai

 53 967

 20,2%

 52 133

 20,7%

 96,6%

 - 1 834

 A Magyar Honvédség hivatásos és szerződéses állományú katonái

 21 577

 8,1%

 18 893

 7,5%

 87,6%

 - 2 684

 Egyéb bérrendszer alá tartozó munkavállalók

 5 341

 2,0%

 3 571

 1,4%

 66,9%

 - 1 770

 Választott tisztségviselők

 437

 0,2%

 430

 0,2%

 98,4%

 - 7

 Összesen

 266 906

 100,0%

 251 906

 100,0%

 94,4%

 - 15 000

A foglalkoztatottak éves átlagos létszáma az előző évihez képest 5,6%-os csökkenést mutat. Valamennyi jogviszony típusban csökkenés történt, legnagyobb mértékben a Honvédelmi Minisztérium felügyelete alatt álló szerveknél foglalkoztatottak esetében, illetve az egyéb bérrendszer alá tartozó munkavállalói körben.

2.6.7. A bevételek és kiadások kormányzati funkciónkénti alakulása

Állami működési funkciók

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, illetve ezen szervek központi beruházásai, a hozzájuk kötődő ágazati és célelőirányzatok tartoznak. A törvényhozó és végrehajtó szervek kiadása 2007-ben 200,9 milliárd forint volt, ami az előző évi teljesítésnél 2,7 milliárd forinttal (1,4%-kal) magasabb. A támogatások 152,1 milliárd forintról 166,2 milliárd forintra való 9,3%-os növekedésével szemben a bevételek 33,8%-kal (55,9 milliárd forintról 37,0 milliárd forintra) csökkentek.

A törvényhozó szervek kiadásainak döntő része az Országgyűlés hivatali szerveinél jelentkezik (16 milliárd forint).

A végrehajtó szervek költségvetésének jelentős részét a Miniszterelnöki Hivatal és a minisztériumok igazgatása teszi ki, kiadásaik összességében kismértékű növekedését a jelentős mértékű csökkenések és növekedések egyenlege adja.

Az üzemeltetési és informatikai feladatok egy részének a Miniszterelnöki Hivatalhoz történő központosítása miatt nőttek a MeH Központi Szolgáltatási Főigazgatóság, illetve a Kormányzati informatikai rendszerek alapszolgáltatásainak biztosítása célelőirányzat kiadásai. Ezzel párhuzamosan csökkentek az érintett tárcák igazgatási címein ilyen célra tervezett összegek. A GKM kiadási előirányzatának jelentős megemelkedését elsősorban az előző évi pénzmaradvány felhasználása, illetve intézmény-megszüntetés miatti egyszeri bevételek jelentették. Növekedést jelentett az ÖTM Közigazgatási Hivataloknál a regionális átszervezéshez kapcsolódó feladatok egyszeri kiadása, valamint a területi főépítészi irodák integrálódása.

Az igazgatási címek kiadásainál tartós megtakarítás keletkezett a végrehajtott létszámcsökkentések eredményeként, amelyet a 2007. évi adatok még nem tükröznek vissza, mert a létszámcsökkentések egyszeri kiadásainak céltartalékból való finanszírozása növekedést okozott.

A pénzügyi és költségvetési tevékenységek és szolgáltatások kiadása 2007. évben 238,6 milliárd forint, bevétele 59,1 milliárd forint, támogatása 187,9 milliárd forint volt. Összességében a kiadás a 2006. évi teljesítéshez képest 37,1%-kal (64,6 milliárd forint), a bevétel 105,2%-kal (30,3 milliárd forint), a támogatás 29,1%-kal (42,4 milliárd forint) növekedett. Az előirányzatok növekedése döntően az APEH, a VP és a Kincstári Vagyoni Igazgatóság és a Kincstári vagyonkezelés feladatainál jelentkezett.

Az emelkedés okai:

- a 13. havi juttatás felének 2007-re előrehozott (több részletben történt) kifizetése,

- a fekete gazdaság elleni küzdelem erősítése érdekében a végrehajtásban érintett intézmények erőforrásainak növelése,

- a 2007. évi költségvetési törvény felhatalmazása alapján - a törvényben meghatározott bevételek teljesítése esetén - a beszedő szervek (APEH, VP) céljutalom és többlet működési kiadások forrásbiztosítása,

- a Kincstári Vagyoni Igazgatóság (KVI) működési bevételeinek jelentős emelkedése, amely egyrészt a saját működési bevételek (bérleti-, vagyonkezelési díjak, stb.) növekedéséből, másrészt a költségvetési törvény felhatalmazása alapján a kincstári vagyon hasznosításából származó bevétel visszaforgatásából képződött, valamint a

- a KVI 2007. december 31-i megszűnése miatt az intézmény maradványának (11,5 milliárd forint) befizetése a Pénzügyminisztérium fejezeti kezelésű előirányzata javára.

A külügyi terület 2007. évi kiadása 51,6 milliárd forint, az előző évinél közel 12%-kal alacsonyabb volt, bevétele az előző évinél 32%-kal, 6,2 milliárd forinttal alacsonyabb szinten realizálódott, támogatása is 5%-kal, 42,7 milliárd forinttal maradt alul az előző évhez képest. A kiadások csökkenése elsősorban a funkcionális átstrukturálás (a határon túli magyar közösségek támogatását célzó források oktatás funkciónál történő elszámolása) következménye, ugyanakkor a Nemzetközi szervezetek részére fizetett tagdíjak növekedést mutatnak. (pl.: NATO hozzájárulás 1,1 milliárd forint; Nemzetközi tagdíjak és EU-s befizetések 2,5 milliárd forint támogatástöbblet) A kiadások jelentősebb része a külképviseleti hálózat működéséhez, fejlesztéséhez; az Európai Unió, a NATO, továbbá a különböző nemzetközi szervezetek felé vállalt kötelezettségeink teljesítéséhez, valamint a külföldi partnerekkel történő befektetés-ösztönzési és kereskedelemfejlesztési projektekhez szükséges forrásokat biztosította.

Az alapkutatás kiadásai 65,2 milliárd forintról 64,9 milliárd forintra (0,4%-kal) csökkentek, a támogatások pedig 37,2 milliárd forintról 40,4 milliárd forintra (8,8%-kal) növekedtek a 2006. évi teljesítéshez képest. A kiadások alapvetően a funkcióba sorolt előirányzatok szerkezeti átrendeződései (pl. kutatóintézetet is működtető közalapítványok átsorolása a kulturális funkcióhoz) miatt csökkentek, ugyanakkor jelentős emelkedést eredményezett a Nemzeti Kutatási és Technológiai Hivatal 5,6 milliárd forintos (480%-os) kiadásnövekedése (melynek forrásául mintegy 3,0-3,0 milliárd forint bevételi és támogatástöbblet szolgált).

A műszaki fejlesztés kiadásainak 32,6%-os (1,5 milliárd forintról 1,9 milliárd forintra) növekedése döntően a Kohéziós Alapból (bevételből) finanszírozott radarrendszer fejlesztéshez kapcsolódik, kisebb részben az IRM informatikai fejlesztésekre fordított kiadásai emelkedésének eredménye.

Az egyéb általános közösségi szolgáltatások kiadása 57,4 milliárd forint volt, ami nagyságrendileg megegyezik a 2006. évi mértékkel (56,5 milliárd forint). A kiadások forrásfedezetének struktúrája ugyanakkor módosult. A bevétel 21,5 milliárd forint, ami 6,1 milliárd forinttal (39,8%) meghaladja az előző évi teljesítést. A növekedés döntően a Közigazgatási és Elektronikus Közszolgáltatások Központi Hivatalánál (KEKKH) az igazgatási szolgáltatási díjak korábbi években nem aktualizált emeléséből származik. A támogatás 35,9 milliárd forint, ez 4,7 milliárd forinttal (11,7%) alacsonyabb a 2006. évi szintnél. Az előirányzatok döntően a KEKKH, valamint a KSH feladatellátását szolgálták.

A védelmi funkcióhoz sorolt szervek kiadása a költségvetési évben 264,7 milliárd forint volt, amely 9,7%-os növekedés az előző évi teljesítéséhez képest. A támogatások összege 8,27 milliárd forinttal (3,5%-kal) nőtt.

A védelmi funkción belül a Honvédelmi Minisztérium elsődleges prioritásként kezelte a haderő professzionális jellegének megszilárdítását, a haderőátalakítás lezárását, valamint a nemzetközi szerepvállasokból (Balkán, Afganisztán, Irak) és a szövetségesi kötelezettségekből adódó feladatok teljesítését. A tárca tevékenységében kiemelt szerepet kapott az államháztartás hatékony működésével összefüggő átalakítások végrehajtása, mely többek között a fővárosi és megyei hadkiegészítő parancsnokságok regionalizálásában, az egyes honvédelmi szervezettek más minisztérium alá történő átsorolásában, a katonai nemzetbiztonsági szolgálatok feladatainak hatékonyabb ellátásában, valamint a HM hivatalai és háttérintézményei hatékonyabb működési feltételeinek megteremtésében nyilvánult meg.

A haditechnikai fejlesztés területén továbbra is meghatározó szerepet játszottak a Gripen vadászrepülőgép bérletével összefüggő különböző fegyverzeti, elektronikai és híradó beszerzések, valamint a kapcsolódó infrastrukturális beruházások (27,9 milliárd forint), melyen kívül a gépjármű (9,8 milliárd forint), a híradó és informatikai területeken (3,1 milliárd forint) folytatódtak a korábban megkezdett korszerűsítési programok.

A Gazdasági és Közlekedési Minisztérium a védelmi funkcióhoz a légiriasztási rendszer fenntartásával, és a hadiipari technológiát korszerűsítő beruházások támogatásával járult hozzá.

Az igazságszolgáltatási funkcióba tartozó szervek és fejezeti kezelésű előirányzatok kiadásai mintegy 109,0 milliárd forintot tettek ki 2007-ben, ami 0,8 milliárd forinttal magasabb a 2006. évi teljesítésnél. A 104,9 milliárd forintos támogatás 6%-kal magasabb, míg a 6 milliárd forintot kitevő bevétel 29%-kal alacsonyabb az előző évhez képest.

A kiadások 63%-a a Bíróságok, 27,3%-a pedig a Magyar Köztársaság Ügyészsége fejezetnél jelenik meg (a fennmaradó közel 10% pedig a Katonai Ügyészségek, valamint az Igazságügyi Hivatal, Szakértői Intézetek címeken). A támogatás a Bíróságok esetében 2,1 milliárd forinttal, az Ügyészségnél 1,4 milliárd forinttal haladta meg az előző évi teljesülést. A saját bevételek a Bíróságoknál 5,6 milliárd forintot tettek ki, ami 25%-kal alacsonyabb a 2006. évi összegnél. A változás iránya az előző évi tendenciával megegyezik, viszont a mérték majd kétszeres; a kiszámíthatatlanság alapja, hogy az alaptevékenység bevétele nagyságát - a bírói függetlenség sérelme nélkül - pénzügyi szempontból nem lehet befolyásolni. Az Ügyészségeknél 0,2 milliárd forintos bevétel 75%-kal alacsonyabb a 2006. évi teljesítésnél; esetükben az éves nagyságrendet az eseti bevételek nagymértékben befolyásolják.

A költségvetés biztosította a bírósági, ügyészi szervezet folyamatos működését, a kiegyensúlyozott gazdálkodási feltételek fenntartását. A személyi jellegű kiadások és járulékok (a kiadások 81,4%-a a Bíróságok és 86,3%-a az Ügyészség esetében) mellett az előirányzatok felhasználása túlnyomórészt az üzemeltetési kiadások finanszírozását, illetve a fejlesztéseket szolgálta. Ez utóbbi mindkét fejezetnél épületrekonstrukciós munkálatok elvégzését, infrastrukturális fejlesztéseket foglalt magában, amelyek között volt pl. a Kazincbarcikai Városi Bíróság épületének átadása, a Győri Fellebbviteli Főügyészség épületének befejezése, illetve a Szegedi Fellebbviteli Főügyészség épületének rekonstrukciója.

A szolgáltató igazságszolgáltatás területén (8,6 milliárd forint teljesítésével) - a pártfogói felügyelői-, a jogi segítségnyújtási-, az áldozatsegítő-, valamint a kárpótlási-, továbbá a lobbiszervezetek nyilvántartásával kapcsolatos feladatok mellett - megkezdődött a büntető ügyekben alkalmazható közvetítői tevékenység ellátása (az Igazságügyi Hivatal közel 2500 büntető mediációs ügyet zárt le). Az igazságügyi szakértők intézményhálózata bővült, új orvosszakértői csoportok jöttek létre a miskolci, illetve a veszprémi szakértői intézetekhez kapcsolódóan.

Kétszeresére emelkedett a bűncselekmények áldozatainak kárenyhítésért kifizetett összeg (238 millió forint), megkétszereződött az azokat engedélyező határozatok száma (5588).

A PPP finanszírozási rendszerben megépült a Tiszalöki Országos Büntetés-végrehajtási Intézet, amely 700 férőhellyel működik. A szombathelyi intézet átadására 2008-ban került sor.

A rend- és közbiztonsági tevékenység kiadása (350,1 milliárd forint) az előző évi teljesítéshez képest jelentősen (16,5%-kal) nőtt. A növekedést a Rendőrség és a Határőrség szervezeti integrációja kapcsán a Határőrség állományából távozók egyszeri többletköltségei, továbbá az év közbeni rendkívüli események, a tömegdemonstrációk rendőri biztosításának többletfeladatai, ill. azok költségeinek finanszírozásához nyújtott támogatás-többletek indokolják. Az összkiadás emelkedésében nagyobb szerepe volt az EU forrásoknak, amelyek az előző évi bevételeket több mint megduplázták (30 milliárd forintról 68 milliárd forintra). EU forrásokból informatikai fejlesztéseket, objektum felújításokat, a schengeni felkészülést támogató oktatásokat hajtottak végre.

Az ágazat területén a csatlakozási folyamat lezárásaként - az előző évhez képest - lényegesen több támogatás került lehívásra (26,9 milliárd forint) az EU forrásaiból (pl. informatika fejlesztésre, objektumok felújítására, a schengeni felkészülést támogató oktatásra), amely a terület bevételeinek jelentős emelkedését jelentette. 2007-ben összességében (az EU támogatásból, előző évi maradványból és a hazai társfinanszírozásból) 30,5 millió forint került felhasználásra a schengen kompatibilis határőrizet megvalósítására.

A rendészeti szerveknél - a közbiztonság és a közrend védelmének feladatai mellett - egyszerre, összehangoltan került végrehajtásra a teljes jogú schengeni csatlakozás, illetve a Rendőrség és a Határőrség szervezeti integrációjának előkészítése. Az integráció folyamatosan, időarányosan és a schengeni övezethez való csatlakozás feltételrendszerének - elsősorban uniós forrásból, a Schengen Alapból finanszírozott megteremtésével - összehangoltan zajlott.

A Határőrség - mint önálló szervezet - megszűnésével a Rendőrségnél új határrendészeti szolgálati ág alakult, teljesültek az integrációs humánfeladatok (pl. az új állománytáblának megfelelő átsorolás), megtörtént a Határőrség ingó és ingatlan vagyonának átadása.

Bérleti szerződés terhére 500 db közbiztonsági gépkocsi rendszerbe állításával folytatódott a Rendőrség gépjármű-parkjának korszerűsítése. Javultak a rendőri csapaterő működésének feltételei (pl. a mobilitást biztosító csapatszállító mikrobuszok, mozgó vezetési pontok, tehergépkocsik, továbbá bevetési öltözet, védőruházat beszerzése révén). A fejlesztések érintették továbbá az autópálya alegységeket, a légirendészet eszközeit, továbbá megújult a tiszai és a dunai vízirendészet vízijármű parkja.

A Polgári Nemzetbiztonsági Szolgáltatok kiadása az előző évi teljesítéshez képest 38 milliárd forintra, mintegy 1,9 milliárd forinttal (5%) nőtt. Ezen belül a támogatás 36,6 milliárd forintra, a bevétel 1,7 milliárd forintra változott. A Szolgálatok 2007. évi létszámkerete a Nemzetbiztonsági Szakszolgálattól a rejtjeleszközök üzemeltetéséhez a Közigazgatási és Elektronikus Közszolgáltatások Központi Hivatala részére átadott 5 fővel 3963 főre csökkent. A Polgári Nemzetbiztonsági Szolgálatok alapfeladatai közül a 2007. évben kiemelt jelentőségű volt az alkotmányellenes események felderítése és megelőzése, továbbá sor került az informatikai-technikai eszközpark fejlesztésére. A belső működés szempontjából jelentős feladat volt a hatékonyabb szervezeti struktúra kialakítása.

A tűzvédelmi terület kiadása az előző évi teljesítéshez képest (24,9 milliárd forint) 27,8 milliárd forintra, mintegy 2,9 milliárd forinttal (10%) nőtt. Ezen belül a támogatás 14,2 milliárd forintra (2,1 milliárd forinttal, 15%-kal), a bevétel 12,1 milliárd forintra (3,4 milliárd forinttal, 28%) emelkedett. A növekedés részint abból adódik, hogy szervezeti változások következtében a Katasztrófavédelmi Oktatási Központ, valamint a Jogar Továbbképző Központ 900 millió forint összegű előirányzatával és 160 fős létszámával az Országos Katasztrófavédelmi Főigazgatóság (OKF) szervezeti struktúrájába integrálódott. Másrészt abból, hogy legnagyobb beruházásként megkezdődött az Egységes Digitális Rádió Távközlő Rendszer (EDR) használata. Az EDR eszközkontingens (diszpécser állomások, telepített- és kézkészülékek) beszerzése és beépítése - központi többlettámogatással, 1,4 milliárd forinttal kiegészítve - mintegy 2,9 milliárd forintból valósult meg.

A kiadások jelentősebb része a polgári védelmi és a tűzvédelmi feladatok ellátásához, a tűzoltógépjárművek, mérőműszerek, nehéz gázvédő ruhák, gépjármű felszerelések beszerzéséhez, 2 új önkéntes tűzoltóság létrehozásához - amellyel a „fehér foltok” felszámolása folytatódott-, a SEVESO II. EU irányelvből adódó feladatok keretében a Magyar Országos Lakossági Riasztórendszer második fázisának kiépítéséhez, egyéb katasztrófavédelmi fejlesztéshez (pl. Balatoni-, Tiszai-, Dunai Információs Segélyhívó Rendszer szolgáltatásainak telepítése). Megtörtént az OKF és a megyei igazgatóságok Egységes Kormányzati Gerinc Hálózathoz történő csatlakoztatása.

A büntetés-végrehajtás kiadása az előző évihez képest mindössze 2,5%-kal, közel 41,0 milliárd forintra nőtt. A növekményt részben a hivatásos állomány létszámcsökkentési kiadása, a fogvatartottak évek óta változatlan élelmezési normájának 25%-os megemelése, továbbá az intézmények gazdálkodásának stabilizálásához nyújtott támogatás. A 2007. évi átlagos fogvatartotti létszám megközelítette a 15 ezer főt (az előző évinél 807 fővel kevesebb), az intézetek átlagos telítettségi mutatója 132%-os volt, amely szintén csökkent.

Az intézményi beruházási kiadások finanszírozták a Közép-Dunántúli Országos Bv. intézet (Baracska) „B” épületének kivitelezési munkáit, mely mintegy 40 fő fogvatartott elhelyezésére ad lehetőséget. Befejeződött több intézet, illetve börtön felújítása, rekonstrukciója (pl. a Sopronkőhidai Fegyház és Börtön „H” épületének, a Nagyfai Országos Bv. Intézet konyhájának rekonstrukciója, a Szegedi Fegyház és Börtön Csillag épületének elektromos hálózat felújítása. Lezárultak a fiatalkorúak elhelyezésére szolgáló - PHARE program által finanszírozott - munkák a Baranya Megyei Büntetés-végrehajtási Intézetben.

A fogvatartottak foglalkoztatására létrehozott gazdasági társaságok működése, fizetőképessége a költségvetési támogatás, valamint a tulajdonosi intézkedések eredményeként biztosított volt.

Jóléti funkciók

A felsőoktatás működési és intézményi felhalmozási kiadása (az intézmények valamennyi funkciót tartalmazó, valamint a fejezetek központi felsőoktatási kiadása) az előző évi teljesítéshez képest (427,5 milliárd forint) 476,8 milliárd forintra, mintegy 49,3 milliárd forinttal (11,5%) nőtt. Ezen belül a támogatás 224,5 milliárd forintra (22,9 milliárd forinttal, 11,3%), a bevétel 238,3 milliárd forintra (21,4 milliárd forinttal, 9,9%) emelkedett. E funkcióhoz a felsőoktatási intézmények képzési és fenntartási feladatait, intézményi infrastrukturális fejlesztéseit (benne a PPP konstrukcióban megvalósított beruházások is), a hallgatók juttatásait, egyéb ösztöndíjakat, felsőoktatási szakmai fejlesztéseket, továbbképzéseket biztosító előirányzatok tartoznak. A kiadási oldal bővülését alapvetően az OKM-hez tartozó állami és nem állami felsőoktatási intézmények, valamint felsőoktatási feladatok és egyéb fejlesztések támogatásának növekedése eredményezte.

Az egyéb oktatás funkciót alkotó oktatási intézmények, háttérintézmények, regionális képző központok, alapítványok, közhasznú társaságok, egyes központi köz- és felsőoktatási, szakképzési feladatok, programok működési kiadása az előző évi teljesítéshez képest (61,3 milliárd forint) 73,3 milliárd forintra, mintegy 12 milliárd forinttal (19,5 %) emelkedett. A támogatás 48,3 milliárd forintra (18,1 milliárd forinttal, 60,1 %) nőtt, míg a bevétel 29,3 milliárd forintra (1,4 milliárd forinttal, 4,6 %) csökkent. A kiadások emelkedésében jelentős szerepet játszott a Nemzeti Fejlesztési Terv végrehajtásához kapcsolódó infrastrukturális fejlesztések bővülése, az egyéb oktatási intézmények terén bekövetkezett szerkezeti változás, valamint a határon túli magyarok támogatását célzó intézmények és programok (így például a Sapientia Erdélyi Magyar Tudományegyetem és a Partiumi Keresztény Egyetem, a magyar nyelvű műsorszolgáltatás kiépítése, egyes kulturális fesztiválok) támogatásának növekedése.

A kulturális tevékenységekre és szolgáltatásokra fordított 2007. évi tényleges működési, valamint szakmai célok kiadása 68,0 milliárd forint, ami 4,5 %-kal alacsonyabb az előző évben teljesített 71,3 milliárd forintnál. A bevételek 12,2 milliárd forintban realizálódtak, ami a 2006. évi 11,3 milliárd forint bevételhez képest 7,8 %-os többletet jelent. A kiadások csökkenését alapvetően egyes 2006-os kiadások egyszeri jellege indokolja (pl. a Nemzeti Kulturális Alapprogram 2006. évi maradványának az Alap részére történő átadása 2007-ben természetszerűleg nem jelentkezik).

A támogatás 52,8 milliárd forint, amely 0,4 milliárd forinttal több az előző évinél. A közhasznú társaságok közhasznú feladatainak ellátását 5,4 milliárd forint biztosította, kulturális alapítványok és közalapítványok összesen 3,4 milliárd forint támogatásban részesültek. Filmszakmai támogatásokra 4,6 milliárd forint került felhasználásra

A köz- és a felsőoktatási, a személyes gondoskodást nyújtó szociális, a gyermekjóléti és -védelmi feladatokat ellátó intézményt fenntartó egyházi jogi személy, társadalmi szervezet, alapítvány, közalapítvány, országos kisebbségi önkormányzat, közhasznú társaság, nonprofit gazdasági társaság, gazdasági társaság és az e feladatokat alaptevékenységként végző egyéni vállalkozó az általa nyújtott humánszolgáltatásokhoz normatív állami hozzájárulásban részesült.

Az egyházi fenntartású felsőoktatási intézmények világi képzése, valamint az alapítványi fenntartású felsőoktatási intézmények 2007-ben 8,1 milliárd forint, normatív támogatásban részesültek az államilag támogatott hallgatók képzéséhez. Az egyházi felsőoktatási intézmények hitéleti képzésére 2,4 milliárd forintot biztosított a költségvetés. E két nem állami fenntartású intézményi kör hallgatóinak 3,6 milliárd forint hallgatói támogatás került kifizetésre.

A humánszolgáltatások nem költségvetési intézményi formában történő közoktatási normatív támogatására 74,8 milliárd forint, míg a szociális, gyermekjóléti és -védelmi feladatok ellátására 33,0 milliárd forint normatív támogatást nyújtott a költségvetés.

Mind a közoktatási, mind a szociális, gyermekjóléti és -védelmi feladatokat ellátó egyházi intézmények, mind a közoktatási feladatokat ellátó, országos kisebbségi önkormányzatok által fenntartott intézmények a normatív állami hozzájáruláson túl kiegészítő támogatásban is részesültek. Ennek mértékét a törvény a közoktatásban valós oktatott, nevelt gyermekenként, illetve tanulónként 145 000 forint/fő/évben írta elő, a szociális, a gyermekjóléti és -védelmi ellátásban pedig a megállapított normatíva 39,8%-ában. A költségvetési törvényt módosító 2007. évi CXXXIV. törvény e mértékeket - tekintettel a támogatás 2006. évi összegének alakulására - 190 000/forint/fő/év-re és 51,2%-ra módosította. Kiegészítő támogatásra összesen a közoktatásban 25,5 milliárdot, a szociális ellátásban 1,8 milliárdot fordítottak.

Az egyházi intézményfenntartók esetében a kiegészítő támogatás teljesítésénél az eltérés rendezésére - az önkormányzati tervezett és tényleges adatok ismeretében - az éves költségvetés végrehajtásáról szóló törvényben került sor. A 2007. év végén elfogadott törvény alapján az egyházi közoktatási intézmények kiegészítő támogatására 7268,5 millió, míg az egyházi szociális intézmények támogatására 2777,7 millió forint került pótlólag kiutalásra.

A Sport és szabadidős tevékenységek és szolgáltatások funkción összesen 22 903,3 millió forint kiadás állt rendelkezése.

A sport területén - bár a korábbi évekhez képest jelentős változás nem következett be- az állami feladatok ellátására a források biztosítottak voltak. A központi költségvetésben a támogatások jelentős része az Önkormányzati és Területfejlesztési Minisztérium fejezetben állt rendelkezésre (összesen 18 539,9 millió forint támogatás).

A központi költségvetési támogatás 1,2 milliárd forinttal csökkent (2006. évi 21 022,2 millió forint 2007. évi teljesítés 19 798,4 millió forint volt). A csökkenés oka a 2006-ban egyszeri feladatként jelentkező Úszó Európa Bajnokság támogatásának törlése. A költségvetés továbbra is támogatást nyújtott az utánpótlás-neveléssel összefüggő feladatokra, a versenysportra (2,6 milliárd forint), a szabadidősportra (629,8 millió forint), sportlétesítmények beruházásaira, illetve azok működtetésére, illetve az új, PPP konstrukcióban létrejött sportlétesítmények szolgáltatási díjához.

A Formula 1 világbajnoki futam rendezői jogdíj összegének kifizetésére - a jogtulajdonos FOA, valamint a HS Zrt. közötti szerződés alapján - USD-ben került sor.

A dollár árfolyamának kedvező alakulása miatt az előirányzaton 492,8 millió forint megtakarítás keletkezett, a költségvetési törvény felhatalmazása alapján az alábbi célokra átcsoportosításra került:

200 millió forint az Utánpótlás-nevelési feladatok megnevezésű fejezeti kezelésű előirányzatra a Sport XXI. Program labdarúgással összefüggő utánpótlás-nevelési feladataira;

az Olimpiai felkészülés támogatása megnevezésű fejezeti kezelésű előirányzatra (260,3 millió forint), az olimpiai központok fejlesztésére (60,3 millió forint) és a 2008. évi Pekingi olimpiára való felkészülés szakmai támogatására voucher formájában (200 millió forint).

A központi sportintézmények tekintetében a közszféra reformlépéseivel összhangban sor került az intézményi struktúra átalakítására. A Nemzeti Utánpótlás-nevelési Intézet a Nemzeti Sportközpontok és a Testnevelési és Sportmúzeum összevonása összhangban áll a „kisebb- hatékonyabb állam” célkitűzésével-, mely megmutatkozik az intézményi kiadások, és a létszám csökkentésében.

Az egyházak tevékenységének támogatására - a személyi jövedelemadó 1%-os rendelkezésére épülő egyházi alapintézmény-működési támogatásra, a hitoktatók díjazására, a kistelepüléseken egyházi szolgálatot teljesítők jövedelempótlékára, közgyűjtemények, az egyházi kulturális örökség rekonstrukciójának és egyéb beruházások támogatására - 2007-ben 18,0 milliárd forint kiadást teljesített a központi költségvetés.

További 8,8 milliárd forint központi költségvetési támogatást jelentett az átadásra nem került ingatlanok után kifizetett járadék.

Gazdasági funkciók

Tüzelő- és üzemanyag, valamint energiaellátási feladatok funkció (Magyar Energia Hivatal, Országos Atomenergia Hivatal) kiadási előirányzata 5,0 milliárd forint volt, ami az előző évinél 0,5 milliárd forinttal (11,1%-kal) magasabb. Az intézmények feladataikat döntően - a hatósági eljárási, vizsgálati, engedélyezési, felügyeleti és ellenőrzési tevékenységükből származó - saját bevételből (4,8 milliárd forint) látták el, költségvetési támogatásuk minimális (0,2 milliárd forint). A kiadások (és annak forrásaként a saját bevételek) kismértékű növekedését a Magyar Energia Hivatal feladatellátásának növekedése (az engedélyesek számának emelkedése különösen a gázszolgáltatás területén) indokolja.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 393,1 milliárd forint volt, ami gyakorlatilag megegyezik a 2006. évi teljesítéssel (392,8 milliárd forint). A változatlan nagyságrendű kiadások mögött ugyanakkor belső átrendeződés következett be. Egyes kiadások növekedtek, közülük jelentősebb az intézményi kör (Mezőgazdasági Szakigazgatási Hivatal, Nemzeti Földalapkezelő Szervezet, Mezőgazdasági és Vidékfejlesztési Hivatal, földhivatalok) többletfeladatainak kiadása (együttesen 24,0 milliárd forint), továbbá az Árfolyamkockázat és a Vidékfejlesztési programok kiadás növekedése (együttesen 52,1 milliárd forint). Más szakmai feladatok ugyanakkor csökkentek, döntően az EU-s támogatásokkal kiváltott Nemzeti támogatások (27,7 milliárd forint), valamint a kifutó I. Nemzeti Fejlesztési Terv (23,6 milliárd forint) és SAPARD támogatásból megvalósuló programok (8,0 milliárd forint) területén. A saját bevétel 181,2 milliárd forint, ez 15,4 milliárd forinttal (9,3%-kal) haladja meg az előző évit. A támogatás 213,3 milliárd forint, ami 7,6 milliárd forinttal alacsonyabb az előző évinél.

A bányászat és ipar feladataihoz kapcsolódó intézmények (Magyar Bányászati és Földtani Hivatal, Magyar Állami Földtani Intézet, Magyar Állami Eötvös Loránd Geofizikai Intézet), valamint a bányászati és építésügyi szakmai előirányzatok 2007. évi összes kiadása 5,1 milliárd forint (ebből az intézményeké 4,3 milliárd forint), bevétele 3,4 (intézményé 2,8) milliárd forint, költségvetési támogatása 1,3 milliárd forint. A saját bevételi és támogatási előirányzatok az intézmények geológiai és bányászati hatósági engedélyezési, felügyeleti, ill. tudományos feladatainak, továbbá a magyarországi uránércbánya és más bányák bezárásával, valamint az építésüggyel kapcsolatos szakmai feladatoknak a forrását biztosították.

A közlekedési és távközlési tevékenységek és szolgáltatások funkció kiadása 691,1 milliárd forint, bevétele 154,5 milliárd forint, támogatása 526,0 milliárd forint volt. Összességében a 2006. évi teljesítéshez képest jelentősen növekedett a kiadás (280,0 milliárd forinttal, 68,1%) és a támogatás (344,9 milliárd forinttal, 190,2%). A bevétel ugyanakkor 49,4 milliárd forinttal (24,2%) csökkent. A kiadások egyenlegét egyrészt a (döntően) a gyorsforgalmi úthálózatnál és egyéb közúti közlekedésfejlesztésnél (198 milliárd forint), továbbá a vasúti közlekedés területén megvalósuló projekteknél (101 milliárd forint) jelentkező növekedés, másrészt a HC Magyar Légiforgalmi Szolgálat kiszervezéséből adódó 30 milliárd forintos kiesés miatti csökkenés alakította.

Az egyéb gazdasági tevékenységeket és szolgáltatásokat végző intézmények és feladatok (beleértve a Többcélú fejlesztési témák tevékenységeit és szolgáltatásait is) kiadása 328,2 milliárd forint, ami 122,4 milliárd forinttal (27,2%-kal) kisebb a 2006. évi teljesítésnél. A bevételek 161,1 milliárd forintos teljesítése 72,5 milliárd forinttal (31,0%-kal), a támogatások 174,3 milliárd forintos összege 32,5 milliárd forinttal (15,7%) alacsonyabb az elmúlt időszakhoz viszonyítva. A csökkenés döntően a környezetvédelmi, természetvédelmi és vízügyi szervek, valamint a víz- és környezeti kárelhárítás feladatainak a Környezetvédelem funkciócsoportban történő megjelenítéséből (együttesen 98,6 milliárd forintos kiadási előirányzat), továbbá a kifutó PHARE programok kiadásainak (25,4 milliárd forintos) mérsékléséből adódik.

A környezetvédelem intézményi és ágazati célfeladatainak kiadása 125,7 milliárd forint volt, ami az előző évi teljesítéshez képest összességében 37,6 milliárd forinttal (42,7%-kal) nőtt. A funkcióba tartozó feladatok kiegészültek a környezetvédelmi, természetvédelmi és vízügyi területi szervek tevékenységeivel (2006-ban egyéb gazdasági funkcióba besorolva). Az intézmények (VKKI, NPI-k, Környezetvédelmi, természetvédelmi és vízügyi hatósági szervek, Környezetvédelmi és vízügyi igazgatóságok) 2007. évi kiadásai 54,8 milliárd forintot tettek ki. A kiadás további döntő részét a Kohéziós Alap támogatásából megvalósuló környezetvédelmi projektek (42,2 milliárd forint), az I. Nemzeti Fejlesztési Terv (15,7 milliárd forint), valamint az Őrbottyán és térsége csatorna és szennyvízelvezetési rendszer kiépítése (5,1 milliárd forint) kiadások teljesítése okozta. A kiadásokat 2006. évvel összehasonlítva nagy mértékben az Országos Környezeti Kármentesítési Program végrehajtása (Garéi kármentesítési beruházási per egyszeri költségei 7,6 milliárd forintos csökkenés), továbbá a tavaly EU-s maradvány átadása alcímen megjelenő (7,2 milliárd forint) összeg 2007. évi elmaradása csökkentette. A 72,8 milliárd forintos bevétel 31,5 milliárd forinttal, a 60,1 milliárd forintos támogatás 28,2 forinttal magasabb az előző évinél. A növekedést az uniós bevételek teljesülése és az intézmények jelen funkcióba kerülése okozta.

2.6.8. Beszámolás az államháztartás hatékony működését elősegítő szervezeti átalakításokról

Az államháztartás hatékony működését elősegítő szervezeti átalakításokról és az azokat megalapozó intézkedésekről szóló többször módosított 2118/2006. (VI. 30.) Korm. határozat 1/A. pontja előírja, hogy a határozat intézkedéseinek költségvetési hatásairól az éves zárszámadás keretében be kell számolni. Az intézkedésekből adódó megtakarításokról, többletköltségekről és többletbevételekről felmérés készült a 2006-2007. évek vonatkozásában, meghatározva a tartós hatásokat is. (A végrehajtott intézkedések költségvetési kihatása a fejezetek felülvizsgált adatszolgáltatása alapján kerül bemutatásra.)

A Kormány „kisebb és hatékonyabb állam”-ra vonatkozó célkitűzése és a konvergencia program teljesítésének alapvető feltétele a központi szervezetrendszer átalakítása volt. A felszabaduló források elősegítik a gazdasági modernizációt, az infrastrukturális fejlesztéseket, vagyis a gazdasági növekedést elősegítő célok finanszírozását, az intézményrendszer szolgáltatásai minőségének javítását.

A szervezeti változtatások során sor került a központi költségvetési intézményrendszer körében állami feladatellátás indokolatlansága esetén intézmények megszüntetésére; intézményi önálló működés üzemméretének növelésére, a méretgazdaságosság javítása céljából intézmények összevonására, szervezeti egységgé alakítással; területi koncentráció keretében horizontális összevonásokra (pl. megyei szinten egy-egy tárcához tartozó hálózatok egyesítésére; egy-egy tárca egyedi intézményhálózatának, szervezeti egységeinek közigazgatási hivatalokba integrálására), továbbá - hatásában legjelentősebb átalakításként - regionalizációra szinte valamennyi megyei szervezetrendszernél (szükség esetén a szolgáltatás városi szintű megtartásával), az érdemi tevékenységet támogató pénzügyi apparátusok, szakmai funkciók, fizikai ellátó szervezetek összevonására, koncentrált és szűkebb kapacitással való ellátására, segítve a szervezet-működtetési kötelezettségektől mentesített hatékony szakmai feladatellátást is. Optimális szervezeti egység- és intézményméretek jöttek létre, a döntési szintek száma csökkent, az indokolatlan párhuzamosságok jórészt megszűntek, az egymáshoz kapcsolódó szervezeti feladat- és hatáskörök integrációja megvalósult, a funkcionális szervezeti egységek koncentráltabbá váltak.

Az átalakulás döntő része 2007. évben megvalósult, a Rendőrség és Határőrség integrációjának végrehajtására 2008-ban kerül sor. A határozat végrehajtását folyamatos havonkénti monitoring kísérte, melynek eredményeként több kiigazításra is sor került.

A költségvetési kihatások bemutatásánál a következők kerültek figyelembe vételre:

- a 2006-2007. években végrehajtott intézkedések költségvetési hatásai szerepelnek e beszámolóban,

- a halmozódások elkerülése céljából nem szerepelnek az összeállításban a fejezetek közötti „0 szaldós” átcsoportosítások (pl. KANYV, TÁSZ, üzemeltetési feladatok átadása),

- a más (jellemzően az önkormányzati) alrendszerből történő feladatátvételek és -átadások részei az összeállításnak,

- a 2118/2006. (VI. 30.) Korm. határozatban elrendelt intézkedéseken kívül az ehhez szorosan kapcsolódó igazgatási és igazgatás jellegű tevékenységet ellátó szerveknél előírt létszámcsökkentések (határozatok, költségvetési törvény) költségvetésre gyakorolt hatása is része a beszámolásnak, mivel ezek az intézkedések koherens rendszert alkottak, s ily módon nem izolálhatóak,

- a költségvetési hatások fejezetenként és azon belül intézkedésenként (hivatkozva az elrendelő határozat pontjaira) kerülnek bemutatásra,

- a többletbevételek között nem szerepel az Állami Egészségügyi Központ (ÁEK) Egészségbiztosítási Alaptól átvett pénzeszköze (mivel ez negatív bevételként jelenne meg a megszűnő egészségügyi intézményeknél), valamint a céltartalékból év közben kapott támogatás.

A fejezetek adatszolgáltatása alapján a végrehajtott intézkedések költségvetési hatásai a következőkben összesíthetők:

Létszámváltozások

A 18 érintett (al)fejezetnél a vizsgált két év alatt 17 914 fővel csökkent a létszám, mely a 2006. évi engedélyezett teljes létszámkeret mintegy 6%-os csökkenését jelenti. Az elrendelő Korm. határozatok időközben módosultak, melynek eredményeként egyes intézkedések törlésre, változtatásra kerültek (pl. falugazdász hálózat megszüntetésére, élelmiszerbiztonsági feladatok megerősítésére vonatkozik). Ennek és az önkormányzati alrendszerből történő feladatátvételeknek (illetékhivatalok és főépítészi irodák), valamint az Állami Egészségügyi Központ létrehozása hatásaként a csökkenéssel párhuzamosan összesen 4310 fővel növekedett a létszám. Ez azonban csak részben jelent „visszarendeződést”, mivel egyrészt feladatátrendeződés történt az önkormányzati alrendszerből a központi költségvetés javára (1390 fő), másrészt új intézmények jöttek létre új feladatokra a közfeladatok hatékonyabb ellátása céljából (PM ISZK, Egészségbiztosítási Felügyelet összesen 93 fővel). A megvalósult intézkedések így összességében - államháztartási szinten új feladatok, átrendezése után is - mintegy 13 600 fős létszámcsökkenést eredményeztek.

Megtakarítások

A szervezeti átalakítások végrehajtása során elért tartós megtakarítás összege 75 milliárd forint. A megtakarítás magában foglalja a létszámcsökkenés miatti személyi juttatás és munkaadókat terhelő járulék csökkenéseket (utóbbi nettó módon az államnak nem megtakarítás), valamint a dologi kiadások mérséklődését is. A megtakarítás mintegy 28%-a (20,8 milliárd forint) az Egészségügyi Minisztériumnál jelentkezik az ÁEK létrehozásával és az országos egészségügyi intézetek feladatmegszűnésével és átrendezésével kapcsolatban. A Honvédelmi Minisztérium közel 9 milliárd forintos megtakarítása többek között a HM hivatalai és háttérintézményei hatékonyabb működésének, a HM Központi Logisztikai Hivatal valamint az Összhaderőnemi Parancsnokság létrehozásának eredménye. A Gazdasági és Közlekedési Minisztérium 5 milliárd forintos megtakarításának közel fele a MÁV Kórház megszüntetésének következménye. A Szociális és Munkaügyi Minisztériumnál a Fővárosi és megyei munkaügyi központok regionális szintre történő összevonása 3 milliárd forintos megtakarítást eredményezett. A Magyar Államkincstárnál, valamint az FVM igazgatási jellegű feladatokat ellátó intézményeinél elrendelt létszámleépítés közel 13 milliárd forintos megtakarítást jelentett.

Többletkiadások

Az egyszeri többletkiadások összege 40,5 milliárd forint, amely jórészt a szervezeti átalakításokhoz és elrendelt létszámleépítésekhez kapcsolódó felmentési illetményből, végkielégítésből, az ezekhez kapcsolódó járulékból adódik; az egészségügyi intézmények átalakítása kapcsán adósságrendezést is tartalmaz. Az egyszeri többletkiadások forrása a 2006-2007. évi céltartalékból és általános tartalékból (az EÜM esetében fejezeti kezelésű előirányzatból is) került biztosításra.

A 28,4 milliárd forintot kitevő tartós többletkiadás a külön engedélyezett létszámtöbbletekhez, az ÁEK, az Egészségbiztosítási Felügyelet és a PM ISZK létrejöttéhez, az Illetékhivatalok átvételéhez, az új szervezeteknél a megváltozott juttatásokhoz kapcsolódik.

Többletbevételek

Az egyszeri többletbevétel 1,9 milliárd forint, mely ingatlanértékesítésből és részvénycsomag privatizálásából származik.

Összegzés

Az államháztartás hatékony működését elősegítő szervezeti átalakítások és az azokat megalapozó intézkedések, valamint a központi intézmény rendszer egyes elemei körében meghatározott többletfeladatok költségvetési hatásait az alábbi összefoglaló táblázat szemlélteti.

 

 

 

 Megnevezés

 Egyszeri

 Tartós

 Átszervezés-megtakarítás (milliárd forint)

 1,0

 75,0

 Többletbevétel (milliárd forint)

 1,9

 

 Többletfeladat-többletkiadás (milliárd forint)

 40,5

 28,4

 Egyenleg (milliárd forint)

 - 37,6

 46,6

 Átszervezés + Leépítés Létszámcsökkenés (fő)

 

 17 914

 Többletfeladat létszámtöbblet (fő)

 

 4 310

 Egyenleg (fő)

 0

 13 604

A különféle (részben ellentétes irányba ható) intézkedések hatásaként a központi költségvetési szervek létszáma több mint 13 ezer fővel csökkent, az ehhez kapcsolódó tartós megtakarítás közel 47 milliárd forint. A megtakarítás részben elvonásra, részben új feladatok ellátására visszahagyásra került. Az üzemeltetési és működtetései kiadásoknál jelentkező megtakarítások nem kerültek elvonásra, azok a további feladatellátás hatékonyság javulását szolgálják. Fontos hangsúlyozni, hogy az utóbbi évtizedben páratlan nagyságrendű, néhány kivételtől eltekintve sikeresen végrehajtott, s az adófizetők pénzét jelentősen és tartósan megtakarító szervezeti intézkedés-csomag nem kívánta helyettesíteni, s nem is helyettesítheti a költségvetési, közfeladat-ellátási rendszer feladat-meghatározással, feladat-ellátási mód ésszerűsítésével való tartalmi, fundamentális korszerűsítését.

2.7. Elkülönített állami pénzalapok támogatása

Az elkülönített állami pénzalapok 2007-ben összesen 27,9 milliárd forint költségvetési támogatásban részesültek, amely mindössze 62 millió forinttal haladta meg az előirányzatot. A többlet támogatás a Központi Nukleáris Pénzügyi Alapnál jelentkezett az előirányzat-módosítási kötelezettség nélkül teljesülő előirányzatokra vonatkozó törvényi szabályozás miatt.

- A Kutatási és Technológiai Innovációs Alap támogatása 20,5 milliárd forintot tett ki.

- Az atomenergiáról szóló 1996. évi CXVI. törvény 64. § (2) bekezdése rendelkezése értelmében a Központi Nukleáris Pénzügyi Alap értékállóságának biztosítása érdekében 6,3 milliárd forint támogatás lett biztosítva.

- A Szülőföld Alapról szóló 2005. évi II. törvény értelmében a Szülőföld Alap 1 milliárd forint támogatásban részesült.

- A Wesselényi Miklós Ár- és Belvízvédelmi Kártalanítási Alap támogatása pedig 79 millió forint volt.

2.8. Garancia és hozzájárulás a társadalombiztosítási alapok kiadásaihoz

A társadalombiztosítás pénzügyi alapjaiból finanszírozott egészség- és nyugdíjbiztosítási ellátások fedezetét a járulékok (munkáltatói és egyéni befizetések) és hozzájárulások, valamint az egyéb bevételek csak részben biztosítják. Ezért a központi költségvetés különböző jogcímeken átadott támogatással kiegészíti az alrendszer bevételeit.

A költségvetési törvény garancia és hozzájárulás címen összesen 778,0 milliárd forint támogatást irányozott elő 2007-re, ami a tervezett bevételi főösszeg 18,4%-a. A tervezett összegből 489,1 milliárd forint a Nyugdíjbiztosítási Alap, a további 288,9 milliárd forint az Egészségbiztosítási Alap bevételeinek kiegészítésére szolgált. A fenti összegeket a 2007. évi költségvetési törvény 4. §-a, valamint kormányrendeletek, határozatok végrehajtásából adódóan további közel 4,9 milliárd forint (4899,7 millió forint) egészítette ki, ebből 1,2 milliárd forint (1224,6 millió forint) a Nyugdíjbiztosítási Alap 3,7 milliárd forint (3675,1 millió forint) az Egészségbiztosítási Alap bevételeit növelte. Mindezzel együtt a központi költségvetés garancia és hozzájárulás jogcímen 777,8 milliárd forint támogatást adott át a két pénzügyi alapnak, ami az alrendszer összes bevételének 18,0%-a, ez mintegy 6,3 százalékponttal kisebb a 2006. évi aránynál. A változás az alrendszer önfinanszírozási képességének javulását jelzi.

Az átadott összegből 774,1 milliárd forint az ellátások fedezetéül szolgált.

Alaponként és jogcímenként részletezve a teljesítés a következő módon alakult.

Nyugdíjbiztosítási Alap

- a GYES-t, GYED-et és GYET igénybevevő személyek utáni nyugdíjbiztosítási járulék megtérítése az előirányzattal megegyezően közel 31,0 milliárd forint, a 2006. évi tényadathoz képest a növekedés 27,9%;

- a magánnyugdíjpénztárakba átlépett személyek (év végi létszámuk 2764,0 ezer fő) kieső járulékbefizetéseinek pótlására átadott összeg 297,5 milliárd forint, ez szintén megegyezik az előirányzattal. Az előző évi teljesítéshez viszonyított növekedés 23,5%;

- a Pénzügyminisztérium fejezetben megjelenő az Alap költségvetésének egyensúlyát biztosító pénzeszköz átadás 138,5 milliárd forint, ami 5,2 milliárd forinttal (3,6%-kal) kevesebb az előirányzatnál. A különbséget az magyarázza, hogy az év utolsó kincstári napján kimutatott egyenleg alapján nem volt szükséges a I-XI. hónapban történt utalások összege és az éves előirányzat közötti különbség teljes nagyságának az átadása. A felhasznált összeg a 2006. évinek mintegy 43,1%-a;

- korkedvezmény biztosítási járulék címen átvett pénzeszköz előirányzata és teljesítése egyaránt 17 milliárd forint;

- az említett további 1224,6 millió forintból a létszámcsökkentéssel kapcsolatos kiadások támogatására 591,8 millió forintot [13/2007. (II. 6.) Korm. rendelet, 2128/2007. (VII. 3.) Korm. határozat, 2208/2007. (XI. 9.) Korm. határozat, 2089/2007. (V. 23.) Korm. határozat, 8/2005. (II. 8.) PM rendelet], a 13. havi illetményelőlegre 486,2 millió forintot [2117/2007. (VI. 25.) Korm. határozat, 2239/2007. (XII. 23.) Korm. határozat], a nyugdíjigazgatási feladatok integrációjának támogatására (MÁV Zrt. nyugdíj-megállapítási és folyósítási feladatainak átvétele) 143,9 millió forintot [2127/2007. (VII. 3.) Korm. határozat], és az ösztöndíjasok foglalkoztatásának támogatására 2,7 millió forintot [20/2005. (II. 11.) Korm. rendelet] kapott az Alap.

Egészségbiztosítási Alap

- a nemzeti kockázatközösség jogcímen adott támogatás 288,9 milliárd forint, ez megegyezik az előirányzattal. Az összeg fizetése a biztosítási jogviszonyból származó jövedelemmel nem rendelkező személyek után történik (nyugdíjban és nyugdíjjellegű ellátásban részesülők, 18 éven aluliak stb.);

- 2007-ben további 3675,1 millió forint támogatást kapott az Alap, ebből 1481,1 millió forint [13/2007. (II. 6.) Korm. rendelet, 2128/2007. (VII. 3.) Korm. határozat, 2089/2007. (V. 23.) Korm. határozat, 2208/2007. (XI. 9.) Korm. határozat, 8/2005. (II. 8.) PM rendelet] a létszámcsökkentéssel kapcsolatos kiadások támogatására, 565,1 millió forint [2055/2007. (III. 18.) Korm. határozat, 2131/2007. (VII. 12.) Korm. határozat] az egészségügyi reformhoz kapcsolódó működési kiadások fedezetére, 419,9 millió forint (2117/2007. (VI. 25.) Korm. határozat, 2239/2007. (XII. 23.) Korm. határozat] a 13. havi illetményelőlegre, 1200,0 millió forint [2176/2007. (X. 4.) Korm. határozat] a méltányossági gyógyszertámogatás átmeneti kiegészítésére, és 9,0 millió forint [2234/2007. (XII. 12.) Korm. rendelet] a főtisztviselői karba tartozók illetményének finanszírozására szolgált.

2.9. Helyi önkormányzatok támogatása

A helyi önkormányzatok támogatása jogcímen a 2007. évi teljesítés 860,3 milliárd forint volt, amely a módosított előirányzat 94%-os teljesülését jelenti, szja-val és szja kiegészítéssel együtt pedig 1354,6 milliárd forint, amely a módosított előirányzat 95%-a. A normatív hozzájárulások az előirányzatnak megfelelően alakultak.

A központosított előirányzatok 2007. évi teljesülése 133,7 milliárd forint, ami az országgyűlési előirányzatot 35,0 milliárd forinttal haladta meg.

Év közben mintegy 45 milliárd forint került átcsoportosításra a „Helyi szervezési intézkedésekhez kapcsolódó többletkiadások támogatása” előirányzatra a költségvetési szerveknél foglalkoztatottak 2007 év után járó tizenharmadik havi illetményének finanszírozására. Ugyanakkor több mint 10 milliárd forint előirányzat-maradvány képződött az „Önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása” és a „Települési önkormányzati szilárd burkolatú belterületi közutak burkolatfelújításának támogatása” jogcímeken.

Az önhibájukon kívül hátrányos helyzetben lévő települési önkormányzatok támogatása címen 2007. év során a kifizetés összesen 17,2 milliárd forint volt, amely a módosított előirányzat 100%-a.

A címzett és céltámogatások jogcímen az éves felhasználás 64,4 milliárd forint, amely a módosított előirányzat 81,8%-a. A helyi önkormányzatok fejlesztési és vis maior feladatainak támogatása 2007-ben - előző évi maradványok felhasználása együtt - 9,9 milliárd forint, amely a módosított előirányzat 78,5%-a.

A vis maior tartalékból 2007. év során 0,8 milliárd forint kifizetés történt, a tartalék 2007. évi felhasználása közel 100%-os volt.

A Budapest 4-es metróvonal építésének támogatása 35,6 milliárd forint volt, az előirányzat mindössze 54,4%-a teljesült.

Év közben összesen kilenc új címen keresztül jutott támogatás a helyi önkormányzatok részére. Ezek közül jelentősebbek:

- Az egészségügyi struktúraváltáshoz kapcsolódó személyi juttatások és járulékai kifizetési kötelezettségének támogatása (613,8 millió forint),

- Nyári gyermekétkeztetés szociális célú támogatása a központi költségvetés általános tartalékából (1,1 milliárd forint),

- Rendkívüli ár- és belvíz miatt keletkezett károk enyhítésére a központi költségvetés általános tartalékból (65,1 millió forint),

- Támogatás a hivatásos önkormányzati tűzoltóságok egyes kiadásaihoz (297,2 millió forint),

- Belső átcsoportosítással támogatott beruházások az Új szombathelyi színház előkészítésének és a kivitelezés I. ütemének (1 milliárd forint), a nyírbátori gyógyfürdő fejlesztésének megvalósítása (400 millió forint), illetve a Miskolci Városi Uszoda beruházásának befejezése (500 millió forint).

2.10. Társadalmi önszerveződések támogatása

A társadalmi önszerveződések támogatásának 2007. évi kifizetése 5,1 milliárd forint volt, ami 100%-os teljesülésnek felel meg, mind a nemzeti és etnikai kisebbségi szervezetek támogatása, mind a pártok és pártalapítványok, mind pedig az országos kisebbségi önkormányzatok és az általuk fenntartott intézmények támogatása vonatkozásában.

2.11. A nemzetközi pénzügyi kapcsolatokból eredő kiadások

A nemzetközi pénzügyi kapcsolatokból eredő kiadások - az egyes nemzetközi pénzügyi intézmények részére fizetett alaptőke-hozzájárulások és tagdíjak - teljesített 14 624,5 millió forintos összege 1410,2 millió forinttal marad el az előirányzattól. Ennek oka az, hogy a forint árfolyamváltozása, valamint a kamat alakulása miatt a devizában előírt kötelezettségek teljesítése forintra átszámítva esetenként eltér a tervezettől.

2.12. A költségvetés adósságával kapcsolatos folyó kiadások

Az államadósság költségvetési elszámolásai fejezet kiadásainak 1006,1 milliárd forintos összege 106,6 milliárd forinttal maradt el az előirányzattól. Az adósságszolgálat kiadásait döntően a 995,7 milliárd forint összegű kamatteher határozta meg, mely az előirányzattól 104,3 milliárd forinttal maradt el. Az adósságkezelés és követeléskezelés egyéb költségei 10,3 milliárd forintot tettek ki, amely a tervezethez képest 2,3 milliárd forinttal kevesebb lett.

A kamatteher eltérését elsősorban a következők indokolják:

- Az NA Rt-től 2006-ban átvállalt forinthitelek kamatkiadásai 65,6 milliárd forinttal maradtak el a tervektől. Ez több tényező együttes hatására következett be. Egyrészt a hitelátvállalás 2007-re volt betervezve, így az átvállalt hitelek átvállaláskori felhalmozott kamata eredetileg 2007-ben jelentkezett volna, ami már 2006-ot terhelte, másrészt a tervekkel ellentétben a vártnál kedvezőbb likviditási helyzetben az átvállalt hitelek előtörlesztése más ütemezésben - korábban - valósult meg, amely csökkentette az ezen a soron kimutatott, 2007. évi kamatkiadásokat.

- Az államkötvények (piaci és nem piaci értékesítésű) kamatkiadása 13,1 milliárd forinttal kisebb lett, főként a piaci értékesítésű államkötvények hozamának tervezetthez képesti kedvezőbb (alacsonyabb) alakulása miatt,

- A diszkont kincstárjegyek kamatkiadása 18,0 milliárd forinttal lett kisebb a tervezettnél, melyből 5,6 milliárd forint csökkenést a volumenváltozás indokol.

- A lakossági kincstárjegyek kamatkiadása 4,1 milliárd forinttal lett kisebb a tervezettnél, melyből 1,6 milliárd forint csökkenést a volumen, 2,5 milliárd forint csökkenést a lakosság által választott futamidő változása és a tervezettnél alacsonyabb hozamok indokolnak.

2.13. Kormányzati rendkívüli és egyéb kiadások

A kormányzati rendkívüli és egyéb kiadások mérlegsoron 2007-ben 37,5 milliárd forint, azaz a törvényi előirányzat 90%-a került kiutalásra a következő jogcímeken:

Kormányzati rendkívüli kiadások

Az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 2007. évi költségvetési előirányzata 4,1 milliárd forint volt, a folyósító szerv részére történő átutalás, illetve a jogosultak részére történő kifizetés pedig 3,9 milliárd forintot tett ki. Ez az előző évhez képest mintegy 7,6%-os csökkenést jelentett, melyben az időközben bekövetkezett létszámcsökkenés játszott szerepet. Így az év folyamán havonta átlagosan mintegy 24,6 ezer fő részesült életjáradékban, ennek átlagos havi összege 13,1 ezer forint volt. A pénzbeli kárpótlás alapösszegének éves emelése a 135/2007. (VI. 13.) Korm. rendelet alapján megtörtént.

Az 1947-es Párizsi Békeszerződésből eredő, az 1997. évi X. törvény alapján járó kárpótlási életjáradék esetében a folyósító szerv részére történő átutalás, illetve a jogosultak részére történő kifizetés 2,2 milliárd forintot tett ki, ami megközelítette az előirányzatot. Ez az előző évhez képest mintegy 8,5%-os csökkenést jelentett, melyben alapvetően az időközben bekövetkezett létszámcsökkenés játszott szerepet. Így az év folyamán havonta átlagosan mintegy 11,9 ezer fő részesült életjáradékban, melynek átlagos havi összege meghaladta a 14,9 ezer forintot. Az életjáradékok alapösszegének a költségvetési törvényben előírt emelése megtörtént.

A pénzbeli kárpótlás folyósítási költségeire előirányzott 123 millió forint teljes mértékben kifizetésre került a folyósító Országos Nyugdíjbiztosítási Főigazgatóság részére.

A pénzügyigazgatás korszerűsítésére a költségvetési törvényben előirányzott 7,9 milliárd forintból 153,2 millió forint átcsoportosítására került sor a Pénzügyminisztérium Informatikai Szolgáltató Központ részére, mely a pénzügyi ágazat - APEH, Vám- és Pénzügyőrség, Magyar Államkincstár - számítástechnikai eszközeinek ITIL alapon történő felmérésével valamint a folyamatban lévő uniós EKOP projektek (e-fizetés, egyablakos VÁM, adóalany centrikus adatszolgáltatási modell kialakítása) előkészítésével kapcsolatos kiadások fedezetéül szolgált. Az előirányzatról év közben közvetlen kifizetés nem történt.

A volt egyházi ingatlanok tulajdoni helyzetének rendezésére az előirányzat alapján megállapított 8 812,0 millió forint kiutalásra került, amelyet a volt egyházi ingatlanok tulajdoni helyzetének rendezéséről szóló 1991. évi XXXII. törvény, illetve az ezen alapuló kormányhatározatok alapján az egyházi ingatlanok átadásáért, az ingatlanokról való lemondásért járó kártalanításokra, illetve az ezekkel összefüggő valorizációra fizettek ki.

Egyéb kiadások

A felszámolásokkal kapcsolatos állami helytállás miatt 523,6 millió forint (87,3%) volt a költségvetés kiadása 2007-ben.

A szanálással kapcsolatos költségvetési kifizetés 2007-ben nem érte el az 1 millió forintot.

A magán és egyéb jogi személyek kártérítésére 1,4 milliárd forintot utaltak át, amely - szemben a korábbi évekkel - nem érte el a tervezettet (91,5%). A legnagyobb tételt a Postabank kisrészvényeseinek ügyében - perköltséggel együtt - kifizetett 822 millió forint jelentette.

A védelmi felkészítés előirányzatai többek között az országvédelmi és a vállalt szövetségi feladatok folyamatos ellátására, a fővárosi és megyei védelmi bizottságok működésére, az EU védelmi és biztonsági rendszeréhez történő csatlakozás feladatainak a teljesítésére, illetve a Honvédelmi Tanács és a Kormány speciális működési feltételeinek biztosítására (energiaellátás, biztonsági felülvizsgálat, objektum karbantartás, személyi kiadások stb.) nyújtottak fedezetet. Az ezt szolgáló két előirányzat a Kormány döntése alapján teljes egészében átcsoportosításra került, így a tényleges felhasználás nem ezen a soron jelent meg kiadásként.

A helyi önkormányzatok normatív állami hozzájárulásának elszámolásából eredő kiadási jogcím mintegy 8,5 milliárd forintot tett ki, amely közel háromszorosa az eredetileg tervezettnek. Ez a fizetési kötelezettség akkor merül fel, ha az önkormányzatoknak kevesebb támogatást folyósítanak, mint amennyi megilleti őket.

A nettó finanszírozással kapcsolatos 494,1 millió forintos kiadás az Áht. 63. §-ának (6) bekezdése alapján az önkormányzatok által a nettó finanszírozás keretében előleg módján igénybevett, de januárban inkasszált támogatást tartalmazza.

Az egyéb vegyes kiadások a Magyar Államkincstár pénzforgalmával kapcsolatosan, automatikusan teljesültek az érintett szervek (MNB, Magyar Posta, stb.) intézkedései alapján. Ezzel összefüggésben 2,7 milliárd forint (93,5%) kiutalása történt meg.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlásokból 8,3 milliárd forintot (100,4%) utaltak át a civil kedvezményezettek javára.

A rendkívüli beruházási tartalék az év közben felmerülő, előre nem látható beruházási feladatok megoldását, a váratlan helyzetek miatt bekövetkező beruházási finanszírozási nehézségek esetére a halaszthatatlanul szükséges források biztosítását szolgálta. Az előirányzatból fejezetek közötti átcsoportosítást állami feladatok ellátáshoz kapcsolódóan költségvetési szervek, helyi és helyi kisebbségi önkormányzatok, többcélú kistérségi társulások, egyházak, valamint kiemelkedően közhasznú szervezetként nyilvántartásba vett szervezetek kezdeményezhettek, míg a döntés meghozatala - törvényi felhatalmazás alapján - a pénzügyminiszter kizárólagos jogkörét képezte. Az 500 millió forintos előirányzat teljes egészében átcsoportosításra került az érintett fejezetekhez, így a tényleges felhasználás nem ezen a soron jelent meg kiadásként.

Az Eximbank Zrt-nek és a Mehib Zrt-nek a központi költségvetés javára behajtott követelések után 2007-ben együttesen 2,6 millió forint összegű jutalékot fizetett az állam. A vonatkozó jogszabályok alapján a jutalék mértéke a megtérült követelések 5%-ának felel meg. Az Eximbank Zrt-nek közel 2,5 millió forintot fizetett az állam jutalékként, amelynek alapja egy 2006. év végén befolyt 48,8 millió forint tőkeösszegű követelés volt. A Mehib Zrt-től 2007-ben befolyt 2,5 millió forint tőkeösszegű követelés után 0,1 millió forint jutalék kifizetése történt meg.

Az egyéb kiadások között jelent meg a 2004. évi EU csatlakozást megelőző időszakra vonatkozóan vám és importbefizetések bevételeként elszámolt, de az ügyfélnek visszajáró vámbiztosíték és egyéb vámvisszatérítések fedezetére képzett forrás. Az e címen kiutalt 201,8 millió forint több mint kétszerese az előirányzatnak.

Az Áht. 113/A. §-ának (2) bekezdése alapján az Államadósság Kezelő Központ Zrt. (ÁKK) - a 110/2006. (V. 5.) Korm. rendelet 7. §-ában foglaltak szerint - közreműködik az állami kezesség melletti hitelfelvétel, illetve kötvény-kibocsátás előkészítésében. E feladat ellátásáért az ÁKK a központi költségvetés terhére díjazásban részesül. A szakértői díj előirányzata a MÁV állami kezesség melletti beruházási hitelfelvételében történő közreműködéssel számolt. 2007-ben a Kormány egyedi állami kezességet nem vállalt, így szakértői díj kifizetésére sem került sor.

A K-600 kormányzati hírközlési rendszer működtetésére 393,1 millió forint, azaz az előirányzat 98,3%-a került átutalásra. Ez az összeg a hírközlési rendszer meghatározott követelmények szerinti működtetését, karbantartását, fejlesztését szolgálta.

2.14. Állami kezesség és viszontgarancia érvényesítése

A 2007. évi költségvetési törvény 34-44. §-ai határozzák meg az állam által vállalható kezesség és viszontgarancia vállalásának lehetőségeit. Az alábbiak a törvényi rendelkezések sorrendjében mutatják be a garancia-állományokat, a törvényben jóváhagyott garanciakeretek kihasználását és az egyes garancia-típusok kapcsán a beváltásokat.

Az állam által vállalt kezesség és viszontgarancia érvényesítésére a 2007. évi költségvetés 16,4 milliárd forint összegű előirányzatot tartalmazott kilenc alcímre bontva.

A tényleges kifizetés 10,3 milliárd forint volt. A kisebb teljesülés alapvető oka, hogy az egyedi kezességvállalásra tervezett beváltás 3,1 milliárd forint értékben áthúzódott 2008-ra, valamint az agrár ágazat beváltásai lényegesen a tervezett alatt alakultak.

1. A 2007. évi költségvetési törvény 34. § (1) bekezdésének felhatalmazása alapján 150 milliárd forint keret mértékéig vállalhatott a Kormány kezességet 2007-ben. A Kormány e keret terhére az év folyamán egyetlen kezességet sem vállalt.

2007-ben egyedi kezesség beváltás címén 1 354,2 millió forintot fizetett a költségvetés a Budapesti Vegyiművek Zrt. (BVM) hiteléhez vállalt kezesség érvényesítése miatt.

A Kormány a 2320/1997. (X. 15.) Korm. határozatával a BVM garéi lerakójában tárolt veszélyes hulladék által okozott környezeti kár lokalizációja, kárelhárítása érdekében a társaság 1,8 milliárd forint összegű hitele tőkeösszegének visszafizetésére egyszerű (sortartó) kezességet vállalt, továbbá a hitelhez kamattámogatást biztosított. A Kormány a 2044/1999. (III. 3.) Korm. határozatával a BVM hiteléhez vállalt kezességet változatlan feltételek (egyszerű kezesség és kamattámogatás biztosítása) mellett 257 millió forinttal növelte. Az állami kötelezettségvállalást a BVM ingatlanán a Pénzügyminisztérium javára bejegyzett jelzálog biztosította. Az együttesen 2057 millió forint összegű hitel lejárata 2012 volt, a hitelszerződés 2007. júliusi azonnali hatályú felmondására a BVM fizetésképtelensége adott okot. Az egyszerű (sortartó) kezesség érvényesítésére jogerős fizetési meghagyás alapján került sor 2007 novemberében. Az Áht. 33. § (13) bekezdése szerint a kezesség beváltása kapcsán a társasággal szemben adók módjára behajtandó állami követelés keletkezett. Az állam javára szóló jelzálog érvényesítését az APEH a BVM időközben megindult felszámolási eljárásában érvényesítheti.

2. A 2007. évi költségvetési törvény 35. §-ának felhatalmazása alapján 200 milliárd forint összegű állomány mértékéig vállalhatott a pénzügyminiszter - az Oktatási és Kulturális Minisztérium miniszterének javaslatára - 2007-ben kiállítási garanciát. E felhatalmazás alapján hét kiállításhoz kapcsolódva történt garanciavállalás, melyeket az általános indokolás mellékletei között szereplő, „Kiállítási garancia-vállalások 2007. évben” című táblázat mutat be részletesen. A kiállítási garanciavállalások - vállaláskori - együttes értéke 2007-ben 94,2 milliárd forint volt. (A vállaláskori érték a kiállítási garancia vállalásáról szóló, a pénzügyminiszter által kibocsátott kötelezvény aláírásának napján érvényes árfolyamon számított érték.) A költségvetési törvényben 2007. évre meghatározott keret a korábbi években vállalt és még élő állomány és az újonnan vállalandó kötelezettségek együttesére értendő. A 2007. évi keret kihasználtsága - a 2006. évről áthúzódó állomány (Van Gogh kiállítás) figyelembe vételével - nem lépte egyszer sem túl az állományi mértéket. A kiállítások csak néhány hónapig láthatóak, így a keretet megszűnésük után nem terhelik tovább. A garancia-állományok 2007. év végi adatai az eltérő árfolyam miatt nem egyeznek meg a vállaláskori értékkel.

E kiállítási garanciavállalások a 2007. évben 115 millió forint körüli összegre becsülhető biztosítási díj megtakarítást jelentettek a kiállító múzeumoknak (és közvetve az államnak).

Kiállítási garancia érvényesítésére 2007-ben nem került sor.

3. Kereten kívüli kezességet, illetve a nemzetközi fejlesztési intézményekkel szemben kezességet vagy garanciát (2007. évi költségvetési törvény 36. §) a Kormány 2007-ben nem vállalt.

4. A Magyar Fejlesztési Bank Zrt. (MFB) ügyleteiért három módon vállalhatott a Kormány kezességet, illetve garanciát (2007. évi költségvetési törvény 37. §). Forrásszerzési hiteleiért és kötvénykibocsátásaiért 1200 milliárd forint, harmadik fél javára vállalt készfizető kezességeiért, illetve hitelnyújtásaiért 400 milliárd forint, továbbá az általa finanszírozott ügyletekhez kapcsolódó hosszú lejáratú deviza-hitelek árfolyamkockázatára 1200 milliárd forint összegben.

Költségvetési kereteinek teljes kihasználtsága:

- 821,4 milliárd forint forrásbevonáshoz (68%),

- 30,1 milliárd forint hitel- és bankgarancia nyújtáshoz (8%)

- 1037,2 milliárd forint árfolyam-garancia jogcímen (86%)volt az év végén.

A bank a 2007. évben 89,3 millió forint értékben váltott be garanciát az egyik agrárhitel programjában. Az adóssal szemben a behajtást az APEH végzi. 2007-ben új kezesség és garancia vállalására nem került sor.

A bank 2007. évi hitelezési tevékenységének nagy részét a meglévő és az újonnan bevezetett hitelprogramok adták. 2007-ben átalakult és megújult a bank termékstruktúrája. Meghirdették, és 2013-ig kiterjesztették az új állami támogatási jogszabályokkal összhangban lévő „Sikeres Magyarországért” Vállalkozásfejlesztési Hitelprogramot, új célokkal bővült és szintén 2013-ig meghosszabbították a „Sikeres Magyarországért” Önkormányzati Infrastruktúrafejlesztési Hitelprogramot. Az uniós notifikációt követően indították útjára új feltétel rendszerrel az „Új Magyarország” Agrár Fejlesztési Hitelprogramot. Ezen kívül meghirdették a „Sikeres Magyarországért” Lakossági Energiatakarékossági Hitelprogramot, valamint elkezdődött a Kisvállalkozói Hitel bevezetésének az előkészítése.

A bank közel 5300 db, 316 milliárd forint összértékű kérelmet hagyott jóvá az egyes programok meghirdetése óta. A hitelprogramok keretében jóváhagyott hitelek döntő hányada kereskedelmi bankok közvetítésével folyósított refinanszírozási hitel, amelyek elérhetők a piac valamennyi résztvevője számára.

5. Az Eximbank Zrt. tevékenységét két jogcímen nyújtott állami garanciakeret segíti:

a) az Eximbank Zrt. által forrásszerzés céljából a kül- és belföldi hitelintézetektől elfogadott betétek és felvett hitelek, valamint kibocsátott kötvények együttes állománya (2007. évi költségvetési törvény 39. § (1) bekezdés)

 

 

 

 

 

 2005. XII. 31.

 2006. XII. 31.

 2007. XII. 31.

 jóváhagyott keret (millió forint)

 220 000

 220 000

 172 000

 tény (millió forint)

 129 294

 98 371

 141 175

 kihasználtság

 59%

 45%

 82%

A bank által bevont források állománya 2007 folyamán egyetlen napon sem haladta meg a költségvetési törvényben meghatározott mértéket. A bank az állami kezesség által biztosított kvázi szuverén kockázati megítélésnek köszönhetően forrásait kedvező feltételekkel tudta bevonni. A bank továbbra sem élt a kötvény kibocsátásának lehetőségével.

Az Eximbank Zrt. forrásbevonási kerete - a korábbi évek kihasználtságára tekintettel - alacsonyabb volt, de a bank tervezettnél nagyobb aktivitása mellett is biztosította a szükséges forrásbevonás lehetőségét. (Tekintettel a kihasználtság mértékére 2008. évre már nagyobb mértékű, 220,0 milliárd forint összegű keretet határozott meg a törvény.)

Forrásoldali kezesség beváltására nem került sor 2007-ben.

b) az Eximbank Zrt. által a központi költségvetés terhére vállalt exportcélú garanciaügyletek állománya [2007. évi költségvetési törvény 39. § (2) bekezdés]

 

 

 

 

 

 2005. XII. 31.

 2006. XII. 31.

 2007. XII. 31.

 jóváhagyott keret (millió forint)

 80 000

 80 000

 80 000

 tény (millió forint)

 45 970

 38 494

 31 612

 kihasználtság

 57%

 48%

 40%

A bank által vállalt garanciaügyletek állománya 2007 folyamán egyetlen napon sem haladta meg a költségvetési törvényben meghatározott mértéket. Az év végi keretkihasználtság elmarad a több év átlagában szokásos 50%-tól, mivel egy nagy ügyfél exporthiteléhez kapcsolódó garancia a hitel előtörlesztése miatt az év végén megszűnt. A keretkihasználtság 2007 első tíz hónapjában 50% felett volt.

Az Eximbank Zrt. által vállalt garanciaügyletekből eredő fizetési kötelezettség előirányzata 2007. évre 1767,7 millió forint volt. A teljesítés a Ganz Transelektro Közlekedési Rt. jóteljesítési garancia beváltása miatt 1023,4 millió forint lett, a tervezettnél kedvezőbb helyzetet elősegítette, hogy a céget indiai szakmai befektető, a Crompton Greaves International BV megvásárolta, és átvállalta két jóteljesítési garancia kockázatát.

6. A MEHIB Zrt. nem-piacképes, költségvetési hátterű biztosítási állománya az alábbiak szerint alakult:

 

 

 

 

 

 2005. XII. 31.

 2006. XII. 31.

 2007. XII. 31.

 jóváhagyott keret (millió forint)

 250 000

 250 000

 250 000

 tény (millió forint)

 63 524,3

 106 653,2

 135 266,5

 kihasználtság

 25%

 43%

 54%

A MEHIB Zrt. költségvetési hátterű biztosítási állománya 2007 folyamán egyetlen napon sem haladta meg a költségvetési törvényben meghatározott mértéket.

A kihasználtság jelentősen emelkedett az egy évvel korábbihoz képest. Az Orosz Föderációba irányuló építés-szerelési fővállalkozói export biztosítása 2006. év végétől komoly lendületet vett. Az „Orosz-Magyar Lakásépítési Program” után a föderációba irányuló exportügyletek kibővültek kereskedelmi célú ingatlan-projektekkel, illetve megjelent gáz- és olajlelőhely feltárási munkálatok finanszírozásának biztosítása. Az említett ügyletek finanszírozásában részt vesz az Eximbank Zrt., így a korábbiaknál intenzívebb a két állami exportösztönző intézmény együttműködése.

A MEHIB Zrt. tevékenysége az említett orosz piaci jelenlét mellett a kötött segélyhitelezéshez kapcsolódik jelentős mértékben. Emellett növekvő - de továbbra sem túl nagy összegű- a KKV szektor felé ajánlott, rövidlejáratú biztosítási módozatok állománya.

A költségvetési hátterű, nem-piacképes kockázatú biztosítási tevékenységgel kapcsolatos kárfizetésekre a 2007. évi költségvetés 50 millió forint kiadási előirányzatot tartalmazott. A tárgyidőszakban a költségvetésből kárfizetés nem történt. A kedvező helyzet elsősorban annak köszönhető, hogy a biztosítási portfolióban meghatározó súlyt képviselő Oroszország makrogazdasági helyzete az elmúlt évben kedvezően alakult.

7. A kis- és középvállalkozások támogatását, hitelezésük javítását szolgáló keret, a Hitelgarancia Zrt. költségvetési viszontgaranciával támogatott kezességvállalási állománya az alábbiak szerint alakult [2007. évi költségvetési törvény 40. § (4) bekezdés]:

 

 

 

 

 

 2005. XII. 31.

 2006. XII. 31.

 2007. XII. 31.

 jóváhagyott keret (millió forint)

 250 000

 300 000

 400 000

 tény (millió forint)

 214 634

 257 642

 317 122

 kihasználtság

 86%

 86%

 79%

A Hitelgarancia Zrt. kezességvállalási állománya 23%-kal növekedett az előző évhez viszonyítva.

Továbbra is jelentős a Széchenyi Kártya hitelek összege (109 milliárd forint forgalom). E konstrukció esetében a garanciák összege 6%-kal nőtt, annak ellenére, hogy a kártyahiteles ügyfélkör szűkült (a korábbi évekre jellemző megújítások száma csökkent), mert ezt ellensúlyozta, hogy a kártyahitelek átlagos összege 6,6 millió forintra nőtt a korábbi 6 millió forintos átlagértékről.

A garanciavállalások 2007. évi növekedésének fontos tényezője a kártyahitel-típusú garanciák dinamikusan bővülő kereslete (28,4 milliárd forint) volt. A garantált hiteltermékek jellegüket tekintve hasonlítanak a Széchenyi Kártyához (pl. lejárat, maximális hitelösszeg, biztosítéki előírások stb.), így ezek a - jelenleg felfutó - termékek konkurenciát jelentenek a Széchenyi Kártya számára, mivel ugyanazt, döntően mikro- és kisvállalkozói réteget célozzák.

A Hitelgarancia Zrt. tevékenysége az új garanciatermékek (lízing-, faktoring garanciák) területén a vártnál kisebb kereslet mellett, de bővült (a kezességvállalás 4,9 milliárd forint lett ebben a termékcsoportban) és egyre növekvő új üzletág a saját kockázatra - tehát viszontgarancia nélkül - vállalt kezesség. A társaság tevékenységét segíti, hogy nem kell társasági adót fizetnie nyeresége után.

A költségvetés viszontgarancia beváltás előirányzata (6500 millió forint) a növekvő beváltások következtében 6593,1 millió forintra teljesült. A beváltások száma elmarad a korábbi évi adattól, de a kifizetések összege magasabb volt. Ez amiatt következett be, mert a portfolió szerkezeti összetételének változását követve megjelentek a nagyobb összegű hitelekhez kifizetett garanciák. A beváltások átlagos hitelnagysága a következők szerint alakult:

 

 

 millió forint

 Átlagos összeg

 2006

 2007

 Széchenyi Kártya-ügyletek

 3,6

 4,1

 További ügyletek

 16,8

 28,5

 Összes ügylet

 5,0

 8,1

A 2007-ben kifizetett garanciák kb. 40%-át teszik ki a Széchenyi Kártya-ügyletek (szemben a 2006. évi kb. 60%-os aránnyal). E körben a korábbi évihez képest kedvezőbb beváltási adatokat az okozza, hogy csökkent a Széchenyi Kártya portfoliónövekedésének üteme és a megújított kártyák esetén szigorúbb feltételrendszert alkalmaznak a hitelintézetek.

8. Az Agrárvállalkozási Hitelgarancia Alapítvány által a központi költségvetés terhére vállalt készfizető kezesség állománya az alábbiak szerint alakult [2007. évi költségvetési törvény 41. § (4) bekezdése]:

 

 

 

 

 

 2005. XII. 31.

 2006. XII. 31.

 2007. XII. 31.

 jóváhagyott keret (millió forint)

 120 000

 120 000

 120 000

 tény (millió forint)

 61 456,6

 50 806

 50 662,6

 kihasználtság

 51%

 42%

 42%

Az Alapítvány 2007. évi tevékenységét alapvetően az alábbi események, döntések befolyásolták:

- a 2007-es év az Alapítvány pénzügyi vállalkozási státuszának előkészítése jegyében zajlott. A pénzügyi intézményekre előírt ún. Bázel II. tőkekövetelménynek való megfelelés miatt az Alapítvány felkészült arra, hogy tevékenységét a PSZÁF engedélye alapján pénzügyi vállalkozásként végezze. A PSZÁF ezt 2008. január 1-jei hatállyal engedélyezte;

- bővült az Alapítványhoz csatlakozók köre (bármely lízing, és faktoring tevékenységet végző pénzügyi vállalkozásra, amely a Kuratórium által támogatott feltételeknek megfelel, így az Alapítvány 2007. december 31-én 26 pénzügyi intézménnyel, valamint 117 integráció keretében együttműködő takarék-szövetkezettel működött együtt);

- bővült az Alapítvány kedvezményezettjeinek köre (a vállalkozásokkal szemben a jövőben nem feltétel, hogy devizabelföldi természetes személyek többségi irányítása alatt álljanak);

- az EU-hoz történt csatlakozás során bejelentett „létező támogatások” közül az alapítványi agrár kezesség (mint létező támogatás) három éves időszaka 2007. május 1-jén lejárt. Ezért jelentős mértékben módosultak a vállalkozások részére nyújtható kezességek feltételei. Így az agrárcélú kezesség - kedvezményes, un. normál kezességi díjon - csak azokhoz a szerződésekhez nyújtható, melyek hazai jogszabály alapján valamely támogatási jogcímhez, támogatott pályázathoz kapcsolódnak;

- bevezette az Alapítvány a Gazdahitelt és az ehhez kapcsolódó Gazdakártyát, amelyek iránti érdeklődés folyamatosan növekszik.

A 2007. év végére a kezesi szerződések száma 5528 volt, az alapítvány 85 227,3 millió forint hitelállománnyal rendelkezett, amelyhez szinte teljes egészében 70%-os mértékű költségvetési viszontgarancia kapcsolódik. Ezen állomány főbb jellemzői:

- Az év végén fennálló szerződéses kötelezettség 34,6%-át a 6/2004. (I. 22.) FVM rendelet alapján felvett Európa-terv agrárhitelek alkották.

- A 2006-ban indult faktoring szerződésekhez kapcsolódó kezességvállalás iránt továbbra is mérsékelt az igény, egyrészt azért, mert a tényleges kockázat a vevői oldalon jelentkezik (az Alapítvány üzletszabályzatának megfelelően azonban a szállító cégek kockázatát mérlegeli és osztja meg a faktorcégekkel), másrészt a faktor üzletágban 2007-ben több súlyos pénzügyi probléma jelentkezett.

- Az Alapítvány részéről kibocsátott 1489 kezességi levél többsége - uniós szempontból - támogatásnak minősült. A kezességek 84%-a az agrár, vagy az általános de minimis támogatási kategóriába, míg 16%-a a piaci típusú kezességi körbe tartozott.

2004 óta a beváltások összege évről évre nőtt, 2007-ben azonban jelentős csökkenés következett be. Az Alapítvány ügyleteihez kapcsolódva 0,6 milliárd forint összegű viszontgaranciát fizetett ki a költségvetés, amely az előirányzatnak mindössze 43%-a. A csökkenés főbb okai:

- a mezőgazdasági termelők gazdasági helyzete stabilizálódott,

- a banki hitelezési gyakorlat prudensebbé vált, amelyet részben az Alapítvány által alkalmazott magasabb kockázat érzékenység eredményezett.

Míg 2006 előtt a kisebb összegű hitelek bukása volt a jellemző, 2006-2007-ben a beváltások között egyre több a nagyobb összegű beváltás.

Az Alapítvány által 1991-2007 között vállalt 23 243 kötelezettségből (garanciából, illetve készfizető kezességből) 2007 végéig az ügyletek közel 75%-át zárta le. A vállalkozások jó fizetési fegyelmét, a hitelintézetek aktív ügyfél- és követelés kezelő tevékenységét mutatja, hogy a lezárások közel 92%-a határidőben, vagy határidő előtti visszafizetés eredményeként történt.

9. A 2007. évi költségvetési törvény 42. §-a szerint állami kezesség áll fenn a Diákhitel Központ Zrt-nek (a továbbiakban: DK) a diákhitel rendszer finanszírozására felvett hiteleiből, illetve kibocsátott kötvényeiből eredő fizetési kötelezettségei mögött.

A DK 2007 folyamán mintegy 20 ezer új szerződést kötött a hallgatókkal. 2007 végéig több mint 249 ezer diák részére folyósított hallgatói hitelt. Az érvényes szerződéssel rendelkező ügyfelek száma 212 ezer. 2007-ben a folyósított hitelek összege 23,7 milliárd forint volt, év végére a hallgatói hitelállomány elérte a 159,2 milliárd forintot. 2007. végén a törlesztési szakban lévők száma meghaladta a 96 ezer főt ez több mint 12 ezer fős növekedést jelent. A Diákhitel Központ 2007-ben összesen mintegy 11,6 milliárd forint visszafizetést írt jóvá, amelyből 10,8 milliárd forint érkezett törlesztés, vagy előtörlesztés címén. A fennmaradó összeg a felmondott szerződéssel rendelkezőkkel szembeni követelésből, illetve célzott kamattámogatásból folyt be.

A társaság 2007-ben valamivel 3 ezret meghaladó számú ügyfél esetében kért behajtást az APEH-től nemfizetés miatt, ami a törlesztők számához képest alacsony arányt jelent.

A DK finanszírozási tervét a pénzügyminiszter hagyja jóvá. A jóváhagyott tervek alapján a diákhitelek finanszírozását a következő források biztosították 2007-ben:

- A társaság az MFB 50 milliárd forint összegű hitelkeretét 2006. január óta továbbra is teljes mértékben kihasználja.

- Kötvénykibocsátás 35 milliárd forint névértékben: a kötvényállomány 2007. december 31-én 74,5 milliárd forint.

- Az Európai Beruházási Bank (EIB) 100 millió euró keretösszegű hitelkeretéből 2007-ben összesen 11,2 milliárd forint hitelt vett igénybe. Az EIB-vel szemben fennálló hitelállomány az év végére 25,5 milliárd forintra emelkedett.

- Likviditási célokat szolgál az ERSTE Bank 15 milliárd forint keretösszegű újra feltöltődő készenléti hitelkerete. A társaságnak készenléti hitel tartozása az év végén nem állt fenn.

A diákhitelek refinanszírozását szolgáló kötelezettségek teljes összege 2007. december 31-én 150 milliárd forint volt.

Kezesség beváltására a DK forrásbevonásai kapcsán 2007 végéig nem került sor.

10. Az állami támogatással felvett agrárhitelek nagy része hosszú lejáratú - nem ritkán 15-20 éves futamidővel került megkötésre -, így, tekintettel arra, hogy az EU illetékes Bizottsága az FVM által bejelentett konstrukciók vonatkozásában nem élt kifogással 2017-2025-ig (kamattámogatás esetén 2027-ig) lehet belőle - fokozatosan csökkenő volumenű - állomány. A 2006. év végi állományi adatokhoz képest 2007. december 31-ig a támogatott agrárhitelek állománya több mint 97 milliárd forinttal, a kapcsolódó kezességállomány pedig 12,1 milliárd forinttal csökkent. A 2007. december 31-ei állományi adatok alapján a támogatott hitelösszeg: 207,3 milliárd forint, a kapcsolódó kezesség 25,3 milliárd forint volt.

2007-ben agrárhitelekhez kapcsolódó egyedi vagy jogszabályi kezességvállalás nem történt.

A költségvetés 2007. évi agrárgazdasági kezességérvényesítés miatti kiadása 497,9 millió forintot tett ki, ami 36 beváltást jelent (a 2007. évi előirányzat „kihasználtsága” 17,1% volt). A beváltás az összes kapcsolódó állami kezességállomány vonatkozásában elenyésző (1,97% arányú) volt. A beváltások legnagyobb részét, mintegy 345,3 millió forint nagyságrendben a 107/2004. (VI. 8.) FVM rendelet alapján felvett - Hajdú-Bét, Parmalat, Novofarm beszállítói - hitelek kezességérvényesítése jelentette.

Az agrárkezességek vonatkozásában az alacsony beváltási arány okai az alábbiak:

- a termelők hitel-törlesztési hajlandósága (2007-ben több mint 97 milliárd forint hitelt fizettek vissza),

- a családi gazdahiteleknél a bank által elindított beváltások elbírálásának, és a kezességérvényesítési eljárásában felmerülő kérdések tisztázásának időigénye; amit döntően befolyásolt a 317/2001. (XII. 29.) Korm. rendeletben foglalt programpontok esetleges módosításának lehetősége;

- végezetül 2007-ben még éreztette hatását az aszályhitelek 2006. évi futamidő-növelése [melyre a 32/2006. (V. 2.) FVM rendelet alapján került sor].

11. Az állam a közszférában foglalkoztatottak számára - 7 ágazati törvény (köztisztviselői, közalkalmazotti, fegyveres, stb.) alapján - valamint a fiatalok otthonteremtése érdekében a lakáscélú hitelekhez jutást kezességvállalással könnyíti meg (ún. lakáskezesség). A két típusú lakáskezesség állomány alakulása eltérő tendenciát mutat. A közszféra lakáshiteléhez kötődő kezességállomány a 2006. év végéhez képest 10%-kal csökkent (a korábbi években 10% feletti állománynövekedés volt a jellemző). A csökkenést a köztisztviselői állomány hiteleinek alakulása okozta, a közszféra más területein nőtt az államilag garantált állomány. A fiatalok lakáskölcsönéhez (fészekrakó program) kapcsolódó kezesség-állomány növekedése viszont folytatódott 2007-ben. 30 ezer szerződést kötöttek 2,2 millió forint átlagos hitelállományra, a garantált hitelrész állománya 2006. év végéhez képest 20 milliárd forinttal, azaz 43%-kal növekedett.

Az összes állami kezességgel biztosított lakáscélú hitelállomány bankok közötti megoszlása a következő:

- OTP Jelzálogbank: 66,5%,

- CIB Bank: 13,2%,

- OTP Bank: 6,6%,

- FHB Jelzálogbank: 4,8%;

- a maradék 8,9%-on 13 hitelintézet osztozott.

A közszféra lakáskezessége kapcsán 2007-ben 36 szerződésnél 192,9 millió forint beváltást (fele részben köztisztviselőit) érvényesítettek a hitelintézetek. A beváltott szerződés szerinti összeg 0,8 millió forint és 16,7 millió forint között szóródik. A köztisztviselői hitelek esetében az állománycsökkenés részben a tervezettnél magasabb beváltással is összefügg, a beváltási előirányzat több mint háromszorosa a tervezettnek. A 2007. évi átlagos állományra vetítve ez 0,3% -os beváltási arányt jelent, szemben a tervezett 0,08%-kal. A fészekrakó program kapcsán 2007-ben 18,4 millió forintot tett ki a kezességbeváltás (10 beváltás következtében). Ez az összeg jelentősen elmarad a 120 millió forintos előirányzattól, amely 0,18%-os beváltási arányt feltételezett. Ezzel szemben a 2007. évi átlagos állományra vetített beváltási arány 0,03% lett.

12. A Kormány 2007-ben rendeletben módosította a Pályamódosító Hitelprogram keretében igényelhető hitel feltételeit, lehetővé téve a kormányzati létszámcsökkentés és átszervezések révén az igazságügyi intézményekből elbocsátott igazságügyi alkalmazottak számára is a hitel felvételét. Pontosították a kedvezményes hitelt igénylő egyéni vállalkozók körét is. A hitelprogram keretében nyújtott kedvezményes kamatozású hitel állami támogatásnak (csekély összegű támogatásnak), formáját tekintve kedvezményes kamatozású hitelnek minősül. Figyelemmel arra, hogy a csekély összegű támogatásokra új uniós rendeletet kell alkalmazni (1998/2006/EK rendelet), így a hitelprogram feltételrendszerét az MFB az új jogszabály előírásainak megfelelően módosította.

A program keretében 2007. végéig 25 kérelem érkezett, 69 millió forint összegben, amelyből 64 millió forintot hagyott jóvá a Bank. A kihelyezett hitelek értéke 2007. december végén 54 millió forint volt, így a hitelprogram 20 milliárd forint összegű kerete meglehetősen alacsony kihasználtságot mutat.

2.15. Adósságátvállalás és követelés elengedés

A 2007. évi költségvetési törvény felhatalmazása alapján együttesen 58,2 milliárd forint összegű kiadást számolt el adósságátvállalásból és tartozás-elengedésből eredően.

Az Országgyűlés elengedte a Várpalota és Régiója Környezetvédelmi Rehabilitációs Programra létrehozott céltársulásnak (Várpalota, Berhida, Pétfürdő, Öskü, Ősi, Tés, Balatonalmádi) a Programban meghatározott beruházáshoz kapcsolódó, 2007. év folyamán esedékes kölcsöntartozások 50%-át. A követelés-elengedésként elszámolt kiadási összeg - a felhatalmazásnak megfelelően - 122,7 millió forintot tett ki.

Az adósságátvállalásként elszámolt kiadás 58,1 milliárd forint összege két ügylet eredője. A Nemzeti Autópálya Zrt-től 2006-ban is vállalt át hiteleket a Magyar Állam. Az autópálya-társaság 2006-ban lehívta a teljes rendelkezésére álló hitelkeretet, de nem használta fel. A bank és a Nemzeti Autópálya Zrt. közti szerződés szerint a hitel-lehívást követő 15 munkanapon az autópálya társaság köteles elszámolni a hitelfelhasználásáról a bank felé. Az elszámolás 2007. januárjában történt meg, és a Nemzeti Autópálya Zrt. 87 millió forintot visszafizetett az MFB-nek. Ez az összeg csökkentette a költségvetési adósság állományát és az adósságátvállalási kiadást is.

A 2007. évi költségvetési törvény 88. §-ában a Nemzeti Autópálya Zrt-nek és az Állami Autópálya Kezelő Zrt-nek a Magyar Fejlesztési Bankkal, valamint kereskedelmi bankokkal szembeni hitelei átvállalására adott felhatalmazást az Országgyűlés. E felhatalmazás alapján a pénzügyminiszter 2007. márciusában együttesen közel 58,2 milliárd forint összegű, a Magyar Fejlesztési Bankkal szemben fennállt hitelt és annak kamatait vállalta át (a kamatkiadások elszámolása a központi költségvetés kamatkiadásai között jelenik meg.)

E hitelekkel szemben a Nemzeti Autópálya Zrt. kész és félkész útszakaszokat adott át, illetve ezekről számolt el a Magyar Állammal.

2.16. Hozzájárulás az EU költségvetéséhez

Az EU költségvetését illető hozzájárulási kötelezettség 2007. évi összege 189,5 milliárd forintot tett ki, mely összeg a 2007. évre jóváhagyott előirányzat (214,9 milliárd forint) 88%-a. Az alacsonyabb teljesítést három fő ok magyarázza. Egyrészt a 2006. december 30-i forint/euró középárfolyam - mely árfolyamon hozzájárulási kötelezettségeinket teljesíteni kellett - alacsonyabb volt a korábban prognosztizálthoz képest; másrészről a 2006. évi közösségi költségvetés többlettel zárt, és ezzel a többlettel csökkent a tagállamok 2007. évi hozzájárulása; harmadrészt pedig az áfa- és GNI prognózisok, a közösségi költségvetés bevételi adatainak évközi frissítése szintén a magyar hozzájárulás módosulását eredményezte.

VI. A központi kormányzat hiányának finanszírozása, a központi költségvetési adósságának változása

1. A központi költségvetés finanszírozása

Makrogazdasági és finanszírozási környezet 2007-ben

2007 egészében az állampapírpiacon a rövidoldalon hozamcsökkenés, míg a hosszú oldalon hozamemelkedés ment végbe. Az év elején a korábban várthoz képest csökkentek a kamatemelési várakozások és a javuló makrogazdasági egyensúlyi mutatók hatására a rövid és a hosszú oldalon egyaránt csökkentek a hozamok. Az év eleji rövid oldali hozamcsökkenés után - miközben a jegybank Monetáris Tanácsa két lépésben összesen 50 bázisponttal csökkentette az alapkamatot, és az infláció mérséklődött - nem emelkedtek jelentősen az év hátralévő részében a rövid oldali hozamok. Ezzel szemben a hosszú hozamok az év második felében jelentős mértékben emelkedtek. Ebben az időszakban az USA és Nyugat-Európa tőkepiacai az amerikai jelzáloghitel-piaci problémák hatására felbolydultak, aminek következtében jelentősen csökkent a másodpiaci forgalom és emelkedtek a kötvények felárai. A piaci bizonytalanság emelkedése a hazai tőkepiacokon is éreztette hatását, ami a forgalom csökkenésében és a hozamok emelkedésében mutatható ki. A magyarországi hatások nagyságát emellett egy speciális ok, a magán-nyugdíjpénztárak portfolió átrendezése is erősítette, ami szintén hozzájárult a hozamemelkedéshez.

A rövid oldali referenciahozamok 2007 decemberének végén az egy évvel korábbihoz képest 0,5 százalékponttal alacsonyabban álltak. A 2007-ben tapasztalt hozamcsökkenés mértéke elmarad a 2006 során tapasztalt 1,5-2,0 százalékpontos hozamemelkedéstől. Az éven túli lejáratok esetében a 3 éves lejáraton kis mértékben csökkentek, az 5, 10 és 15 éves lejáratokon 0,2-0,4 százalékponttal emelkedtek 2007. év egészében.

Az aukciós hozamok alakulása lényegében a referenciahozamok mozgását követte. Az éven belüli aukciós hozamok 0,5 százalékponttal csökkentek. A 3 éves lejáraton 0,5 százalékponttal mérséklődtek a hozamok, az 5 éves lejáraton 0,2 százalékponttal, a 10 éves lejáraton 0,4 százalékponttal emelkedett a hozam 2007. év során. A 15 éves lejárat esetében az utolsó 2007. évi aukció átlaghozama 0,4 százalékponttal volt alacsonyabb az egy évvel korábbi aukcióhoz viszonyítva.

2007 folyamán a forint árfolyama az előző évhez viszonyítva kisebb mértékben ingadozott. Az év során a március közepétől május végéig terjedő időszakban és június közepétől július közepéig terjedő időszakban az árfolyam tartósan 250 Ft/euró alatt volt, és csak augusztus végén lépte át egyszer a 260 Ft/euró határt. 2007-ben az euró átlagos árfolyama 251,3 Ft/euró volt, azaz az év egészében a 2006. évi átlagos 264,3 Ft/euró-hoz képest a forint felértékelődött.

A külföldiek forint állampapír-befektetései 2007-ben az év eleji 2937,7 milliárd forintról 303,5 milliárd forinttal 3241,3 milliárdra gyarapodtak 2007 végére. A magyar állampapírok iránti kereslet - főként a külföldi befektetők körében - továbbra is jelentős volt, az államkötvény aukciókon az év során jelentős, 2,3-szoros volt a kereslet aránya a meghirdetett mennyiséghez képest. Az év utolsó részében megfigyelhető volt a hazai intézményi befektetők keresletének visszaesése, amit - átmenetileg - a külföldi befektetők pótoltak.

Finanszírozási igény - finanszírozás

A finanszírozási igény alakulása

A kincstári kör hiánya (1295,9 milliárd forint) a központi költségvetés 1394,4 milliárd forint összegű hiányából, a társadalombiztosítási alapok 35,6 milliárd forintos többletéből és az elkülönített állami pénzalapok 63 milliárd forintos többletéből adódott. A kincstári kör hiánya tartalmazza a 2007. évi adósságátvállalások 58,2 milliárd forintos összegét, ami nem jelentett tényleges nettó finanszírozási igényt.

A kincstári elszámolási rendszerből látható hiány nem egyezik meg a normaszövegben megjelenített, helyi önkormányzatok nélküli államháztartási hiánnyal. Ennek okai elsősorban a főkönyvi nyilvántartáson alapuló állományi adatok évek közötti változását is nyomon követő elemi beszámolók és a kincstári nyilvántartás szerinti teljesítési adatok közötti - elsősorban rendszerbeli különbségekből adódó - eltérések:

- a kereskedelmi banknál vezetett devizaszámlák (valutapénztárak) bevételeinek az a része, amelyre a tárgyévben kifizetés nem történt;

- a házipénztári záró pénzkészletből a pénztárba közvetlenül bevételezett, de a keretszámlára be nem fizetett tárgyévi bevétel összege, illetve a keretszámláról felvett és a házipénztárba bevételezett, de még fel nem használt készpénz összege;

- a függő-, átfutó-, és kiegyenlítő kiadások és bevételek előző évi állományának tárgyévi rendezése;

- a kincstári pénzforgalomban megjelenő tárgyévi értékpapír vásárlás és visszaváltás különbözete.

2007-ben a finanszírozási igényt csökkentette a privatizáció 67,3 milliárd forintos összege. Ezzel szemben növelte az MNB tartalék feltöltésére kifizetett 20,6 milliárd forint. A fenti tételek 2007-ben összesen 1249,2 milliárd forint nettó finanszírozási igényt jelentettek.

A tényleges nettó finanszírozási igény nagymértékben, összesen 262,0 milliárd forinttal maradt el a tervezett nettó finanszírozási szükséglettől. Az eltérést az alábbi táblázat részletezi:

 

 

 milliárd forint

 

 2007 tervezett

 2007 tény

 A központi költségvetés finanszírozandó hiánya (priv. bevételek nélkül)

 - 1178,5

 - 1394,4

 TB finanszírozási szükséglete

 - 317,5

 35,6

 Elkülönített alapok finanszírozási szükséglete

 14,8

 63,0

 Kincstári kör hiánya

 - 1481,2

 - 1295,8

 MNB tartalékfeltöltése

 - 30,0

 - 20,6

 Privatízációs bevételek és tőkeműveletek egyenlege

 0,0

 67,3

 Nettó finanszírozási igény

 - 1511,2

 - 1249,1

A teljes finanszírozási igény a nettó finanszírozási igény valamint az adósságtörlesztések összegeként adódik. Az eredeti futamidejét tekintve éven túli futamidejű államadósság törlesztések a következők szerint valósultak meg:

 

 milliárd forint

 Forinthitelek

 437,3 

 Devizahitelek

 125,7 

 Forintkötvények

 1254,5 

 Devizakötvények

 0,008 

 Éven túli törlesztések összesen

 1817,5 

Az éven túli lejáratokon a forinttörlesztések összesen 1691,8 milliárd forintot, míg a devizatörlesztések 125,7 milliárd forintot tettek ki.

A finanszírozás alakulása 2007 során

A költségvetés finanszírozása a 2007. évben is végig biztosított volt, a finanszírozási tervben kitűzött célok teljesültek. Mindezt a kincstári kör nettó finanszírozási igényének az eredetileg tervezettnél lényegesen kedvezőbb alakulása és lefutása tovább segítette. A kedvezőbb nettó finanszírozási igénnyel szemben azonban a kedvezőtlenebbé váló nemzetközi tőkepiaci helyzet a második félévtől kezdve nehezítette a finanszírozást. A 2007. év során folyamatosan teljesültek az adósságkezelési stratégia részét képező, az adósság szerkezetére vonatkozó benchmarkok.

Az adósságkezelés 2007-ben érvényesített egyik általános alapelve szerint a devizatörlesztések finanszírozását deviza kibocsátások szolgálták. A megújítási igényen felüli deviza-kibocsátások ugyanakkor a lejáró költségvetési forintadósság részbeni finanszírozását tették lehetővé. Minden más finanszírozási igényt forint kibocsátások és hitelfelvételek biztosítottak, kiegészítve a programfinanszírozó devizahitelek felvételével.

A 2007-ben keletkezett költségvetési hiány finanszírozására az ÁKK Zrt. 1134,5 milliárd forint összegű forint államkötvényt értékesített, 145,5 milliárd forint értékben vett fel projektfinanszírozó forint hiteleket nemzetközi pénzügyi szervezetektől, valamint 56,2 milliárd forint értékben külföldi devizahiteleket vett fel szintén projekt-finanszírozás céljára. A hiányt növelő, 58,2 milliárdos adósságátvállalás nem igényelt finanszírozást.

Az esedékes törlesztések finanszírozása érdekében 1171,1 milliárd forint értékű forint-államkötvény és 296,4 milliárd forint összegű devizakötvény kibocsátására került sor, valamint 350 milliárd forint összegben növekedett a kincstárjegy állománya.

A KESZ likviditáskezelésével kapcsolatos műveletek során az államkötvények állománya nem változott, a kincstárjegyek állománya 553,2 milliárd forinttal csökkent. A KESZ záróállománya 2007-ben 74,2 milliárd forinttal csökkent az előző év végéhez képest.

Az alábbi táblázat az egyes adósságinstrumentumok nettó kibocsátásának eredeti tervben szereplő és ténylegesen megvalósult értékeit tartalmazza.

 

 

 milliárd forintban

 

 terv

 tény

 kötvények

 1 101,0

 1 051,1

 diszkont kincstárjegyek

 149,6

 - 103,3

 lakossági állampapírok

 5,9

 - 112,6

 forinthitel

 - 290,3

 - 268,9

 deviza

 656,8

 241,8

 Összesen

 1 622,9

 808,1

A 2007. évi finanszírozási igény tervekhez képesti jóval kedvezőbb alakulás miatt jelentősen csökkent a diszkont kincstárjegyek állománya és a deviza kibocsátások összege. A kötvények nettó kibocsátása a terveket 49,9 milliárd forinttal múlta alul. A lakossági kincstárjegyek iránti kereslet kedvezőtlenebbül alakult a tervekhez képest, állományuk 112,6 milliárd forinttal csökkent 2007 során.

Állampapírok értékesítése

Forint-finanszírozás

Az adósságkezelés 2007-ben is sikeresen törekedett arra, hogy az állam forrásbevonásai során egyre inkább a hosszabb futamidejű, piaci finanszírozást biztosító államkötvények játsszanak fontos szerepet. A megfelelő likviditás elérése érdekében ez évben is csak néhány új sorozat kibocsátása valósult meg és az egyes sorozatokból továbbra is jelentős volumenek kerültek forgalomba.

A forint államkötvényeket tekintve 2007-ben 6 kötvénysorozat értékesítésére került sor, ebből 4 volt új sorozat. 2007-ben a legnagyobb sorozatnagyságot (670 milliárd forint) a 2017/B 10 éves kötvény esetén sikerült elérni. A kibocsátott kötvények mindegyike fix kamatozású volt, 3, 5 és 10 éves lejáratú, illetve folytatódott a leghosszabb, 15 éves futamidejű államkötvény értékesítése is. Az egyes futamidőket tekintve a kötvénysorozatok piacra dobott mennyiségét az alábbi táblázat mutatja be:

 

 

 

 futamidő

 milliárd forint

 megosztás

 3 éves

 1 020

 45%

 5 éves

 600

 26%

 10 éves

 520

 23%

 15 éves

 150

 7%

 

 2 290

 100%

A kötvényaukciók során elfogadott összes mennyiségen belül a 3 éves államkötvények aránya volt a legmagasabb, a különböző futamidejű kötvények aránya az összes kötvénykibocsátáson belül az előző évihez képest gyakorlatilag nem változott.

A nagy lejáratok okozta likviditás-ingadozások kezelése érdekében az ÁKK Zrt. 2007-ben is rendszeresen vásárolt vissza a piacról kötvényeket azok lejáratát 3-12 hónappal megelőzően, összesen mintegy 543,4 milliárd forint névértékben. Ezen összegen felül az állam törvényi kötelezettsége alapján 0,3 milliárd forint értékben vásárolt vissza az ún. gázközmű kötvényekből.

A diszkont kincstárjegyek kibocsátása 2007-ben egyrészt a lejáratok megújítását, másrészt a Kincstári Egységes Számla (KESZ) megfelelő likviditásának biztosítását szolgálta. A KESZ likviditásának kedvező alakulása következtében a nettó értékesítés negatív volt, és -203,2 milliárd forintot tett ki.

2007-ben a Magyar Állam hosszúlejáratú, piaci forint-hiteleket vett fel nemzetközi fejlesztési intézetektől 145,5 milliárd forint értékben infrastrukturális programok finanszírozása céljából.

A forintadósság átlagos hátralevő futamideje 2006. és 2007. év végén a következők szerint alakult:

 

 

 

 Átlagos hátralévő futamidő (év)

 2006. 12. 31.

 2007. 12. 31.

 Magyar Államkötvény (MÁK)

 4,83

 4,82

 MÁK (piaci)

 4,53

 4,60

 MÁK (nem piaci)

 9,25

 8,83

 Forint értékpapír összesen

 3,74

 3,89

 Forint hitel

 0,98

 12,67

 Forintban denominált adósság összesen

 3,64

 4,01

 ebből piaci összesen

 3,46

 3,68

 nem piaci összesen

 5,66

 9,75

Devizafinanszírozás

2007-ben összesen 1,2 milliárd euró értékű piaci forrásbevonásra került sor, melynek összetétele a következőképpen alakult:

- egy 10 éves futamidejű, fix kamatozású, 1000 millió EUR értékű kötvénykibocsátás, ami 258,5 milliárd forintnak felel meg;

- egy 10 éves, fix kamatozású, 25 milliárd japán jen (153,8 millió euró) értékű kötvénykibocsátás, ami 38,6 milliárd forintnak felel meg;

Ezen felül egyes infrastrukturális, környezetvédelmi programok finanszírozására az állam hiteleket vett fel nemzetközi fejlesztési intézetektől (CEB és EIB) 220 millió euró, azaz 56,2 milliárd forint értékben.

2004 végétől az ÁKK Zrt. saját nevében végez swapműveleteket. A teljesítmény- mutatóknak megfelelően az állam a JPY kötvény ellenértékét is azonnal euróra swappolta, így japán jen kitettsége nincs az államnak. A nemzetközi piaci szokványok alapján a swap műveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál. 2005-től kezdődően az adósságállomány részét képezik az ezen ügyletek után az ÁKK Zrt-nél elhelyezésre került fedezeti összegek (az ún. marked-to-market betétek). Ennek állománya 2007 folyamán 6,0 milliárd forintról 9,1 milliárd forintra növekedett. A 2006 végén történő hitelátvállalás során a hitelekhez kapcsolódó korábbi időszakban felhalmozódott kamatok az egyéb kötelezettségek között lettek kimutatva, melynek törlesztésére 2007 során került sor.

2. A költségvetés adósságának alakulása

A központi költségvetés 2007. év végi számviteli szabályok szerint nyilvántartott, kincstári kört érintő bruttó adóssága - a tervezett 16 906,6 milliárd forint helyett - 15 585,5 milliárd forintot tett ki. Az adósságállomány tervezettnél alacsonyabb mértékét több tényező együttes hatása okozta. A tervezés időszakában (2006 őszén) feltételezetthez képest a csökkenő finanszírozási igény miatt 480 milliárd forinttal kevesebb lett volna az adósság összege 2006 végén, ha a kedvező folyamatok miatt nem került volna sor az eredetileg 2007-re tervezett adósságátvállalásra. A központi költségvetés finanszírozási igénye 2007-ben szintén kedvezőbben alakult, 262 milliárd forinttal maradt el a tervektől. Ezen túlmenően a KESZ likviditása a beérkező EU források következtében jóval kedvezőbben alakult a tervekhez képest, amely csökkenő kibocsátásokat és magasabb adósság-visszafizetéseket tett lehetővé. Szintén csökkentette a tervekhez képest a központi költségvetés adósságát a deviza-árfolyamok jóval kedvezőbb alakulása. A 2007-re tervezett átlagos 275,5 Ft/euróhoz képest a tényleges átlagos árfolyam 251,3 Ft/euró volt. A kincstári kört érintő bruttó adósság tényleges nemzetgazdasági súlyát jelző mutató a GDP arányához mérten csökkent, a GDP 61,9%-áról annak 61,3%-ára. Ez az összeg nominálisan 879,8 milliárd forinttal volt magasabb a 2006. év véginél (14 705,7 milliárd forint), ami elmarad a kincstári kör nettó finanszírozási igényének adósságátvállalásokat tartalmazó összegétől (1249,1 milliárd forint). A finanszírozási igény fennmaradó részét a 2007. évi magasabb KESZ egyenleg és az év második felében beérkező EU források finanszírozták. Az állománynövekedés tényezőkre bontását az alábbi táblázat részletezi:

 

 milliárd forint

 2006. év végi adósságállomány

 14 705,7

 2007. év végi adósságállomány

 15 585,5

 adósságállomány változása

 879,8

 A változás összetevői

 879,8

 - Központi költségvetés finanszírozandó hiánya

 1 336,2

 - TB alapok hiánya

 - 35,6

 - Elkülönített állami alapok egyenlege

 - 63,0

 - Nettó EU transzferek

 - 217,8

 - MNB tartalékfeltöltés

 20,6

 - Privatizációs bevétel

 - 67,3

 - Devizaárfolyam változás

 13,9

 - Be nem váltott állomány és egyéb változás

 1,8

 - Adósságátvállalás

 58,2

 - Év végi megelőlegezések változása

 - 148,4

 - KESZ likviditásának növekedése

 - 74,2

 - Repó és egyéb likviditási műveletek változása

 33,1

 - Nettó devizabetét művelet

 15,5

 - Egyéb

 6,6

A központi költségvetés adósságállományának részleteit, illetve az állományváltozás tényezőit az általános indokolás mellékletei között található, „Az államadósság és az állami követelések adatai” című táblázatok mutatják be adósságelemenkénti bontásban is.

3. Az MNB költségvetési kapcsolatai

3.1. Az MNB gazdálkodása és költségvetési kapcsolatai

Makrogazdasági folyamatok

A jegybanki eredményt befolyásolta, hogy 2007-ben az inflációs kilátások az év első feléig javultak, és a forinteszközöktől elvárt kockázati prémium csökkent, így a jegybank két lépésben, 7,5%-ra csökkentette az irányadó kamatlábat. A devizatartalékban meghatározó euró devizahozamok nőttek 2007-ben.

Az MNB mérlege és eredménye 2007-ben

a) Az MNB mérlege

Az MNB mérlegszerkezetének változását a következő főbb tendenciák befolyásolták:

- 2007-ben is jelentős állami nettó devizaforrás-bevonásra (deviza-hitelfelvétel, EU-ból érkező transzferek, privatizációs bevétel) került sor,

- az MNB a kormányzati szektorhoz kapcsolódó nettó devizaforrás-konverzió egy részét előre bejelentett módon piacra vezette,

- a jegybankon kívüli készpénzállomány a nominális GDP-növekedést jóval meghaladó mértékben, 11,7%-kal nőtt,

- a központi költségvetés a még fennálló devizahiteleit és az azokhoz kapcsolódó currency swapokat piaci értéken előtörlesztette,

- a forintárfolyam az euróval szemben, az előző évhez képest kis mértékben leértékelődött, az év átlagában azonban erősebb és stabilabb volt.

A devizaforrás-bevonásnak, a devizahitel-törlesztésnek és a deviza piacra vezetésének eredőjeként összességében a devizatartalékok nagysága nagyjából szinten maradt.

Az ÁKK év végi devizahitel-előtörlesztetése 6,5 milliárd forinttal javította a jegybank eredményét.

b) A kamatok, hozamok változásának hatása

Az MNB kamat és kamatjellegű eredményét a főbb mérlegtételek változásán túl befolyásolta a hazai és a nemzetközi kamatlábak változása.

A 2007-es kamatvágások ellenére a jegybanki éves átlagos kamatláb 110 bázisponttal magasabb volt az előző évinél a még 2006 végén végrehajtott emelések miatt. A piaci folyamatokhoz kötött forint kamatlábak (sterilizációs állományok, bankok forint betétei, KESZ) növekedése a nettó forrásoldali forintpozíció mellett a kamateredmény romlásához vezetett.

A devizatartalékok utáni kamatbevételek alakulásában meghatározó euróhozamok nőttek 2007-ben, ami a devizatartalékokon elért kamat- és kamatjellegű bevétel növekedéséhez vezetett.

Forrásoldalon a jelentős súlyt képviselő külföldi tartozások kamatlábára a devizakamatlábak alakulása nincs hatással, mivel itt korábban felvett hitelekről van szó, amelyek kamatlábai rögzítettek.

Az MNB kamat- és kamatjellegű eredménye a fenti tényezők eredőjeként 15,5 milliárd forinttal javult, és nyereségessé vált. A nyereségbe fordulás azonban a költségvetési előtörlesztéssel kapcsolatos kamatjellegű tétel eredménye, és nem tartós, tekintettel a 2008-as jegybanki kamatemelésekre. A devizahozamok emelkedése lassult 2006-hoz képest, ennek következtében a jegybank a pénzügyi műveleteken közel 10 milliárd forinttal kisebb, 4,5 milliárd forintos veszteséget realizált, mint 2006-ban.

c) Deviza árfolyamváltozásból származó (átértékelési) eredmény

A deviza-eladások és -vásárlások során 2007-ben az előző évinél jóval kisebb, 9 milliárd forintnyi (realizált) árfolyameredmény képződött. A több mint 57 milliárd forintos csökkenés oka a forint árfolyam viszonylagos stabilitása, kisebb mértékű eltérése a deviza-tartalék átlagos bekerülési árfolyamától, ami a realizált árfolyameredmény számítási alapja.

d) Egyéb tételek

Az egyéb eredménytényezők nettó ráfordítása 21,4 milliárd forint volt, mindössze 0,2 milliárd forinttal több, mint egy évvel korábban. 2007-ben a banküzemi költségek továbbra is csökkentek, de a bankjegy- és érmegyártás költségének emelkedése, valamint a céltartalékok egyenlegében történt állományváltozás (képzés, felhasználás) miatt az egyéb tételek egyenlege összességében romlott.

Az MNB vesztesége összességében 16,6 milliárd forintot tett ki.

 

 milliárd forint

 Megnevezés

 2006

 2007

 Nettó kamat- és kamatjellegű eredmény

 - 15,2

 0,3

 Deviza árfolyamváltozásból származó eredmény

 66,4

 9,0

 Pénzügyi műveletek realizált eredménye

 - 15,4

 - 4,5 

 Egyéb eredménytényezők

 - 21,2

 - 21,4

 Eredmény

 14,6

 - 16,6

A költségvetésnek 2007-ben 20,6 milliárd térítést kellett nyújtani a deviza-értékpapírok piaci értékeléséhez kapcsolódó kiegyenlítési tartalék negatív egyenlegére, melynek oka, hogy a deviza-értékpapírok piaci értéke a nemzetközi hozamok emelkedése miatt csökkent 2006-ban. A térítés finanszírozó jellegű, az ESA ’95 szerinti deficitet nem befolyásolta.

Az MNB 2007. évi eredményének hatása az elkövetkező évek költségvetési pozíciójára

A tárgyévi veszteség 2007-ben az eredménytartalékot 14,9 milliárd forintra csökkentette, így 2008-ban nem kell az államnak veszteséget térítenie.

A jegybank a nettó devizapozícióján a forint piaci árfolyamváltozásából eredő, valamint a devizaértékpapír-követeléseinek piaci értékváltozásából származó eredményt és veszteséget kiegyenlítési tartaléka terhére számolja el. A 2007-es év során csak szerény mértékben gyengülő forintárfolyam mellett a deviza- és nemesfém árfolyamváltozás miatti kiegyenlítési tartalék egyenlege az előző évi szinthez közel, 49,9 milliárd forinttal zárt. Ugyanakkor a deviza-értékpapírok piaci értékeléséhez kapcsolódó kiegyenlítési tartalék a nemzetközi hozamok emelkedése miatt ebben az évben is negatív egyenleggel (-2,8 milliárd forinttal) zárt, amit a költségvetésnek 2008-ban kellett megtérítenie.

Az MNB és a központi költségvetés közötti pénzforgalmi elszámolások

A közgyűlés 2007-ben a következő években várható jegybanki veszteségre tekintettel nem igényelt osztalékot.

2006 végén a deviza-értékpapírok kiegyenlítési tartaléka 20,6 milliárd forintos negatív egyenleget mutatott. Ezt a költségvetés 2007. március 31-ig megtérítette a jegybanknak a Magyar Nemzeti Bankról szóló 2001. évi LVIII. törvény 17. § (4) bekezdése szerint.

VII. Az állami vagyon kezelése

1. ÁPV Zrt. 2007. évi tevékenysége

Az ÁPV Zrt. 2007. évben 78,8 milliárd forint bevételt ért el, amelynek 86%-a privatizációból származik. Az év legjelentősebb privatizációs ügylete a Földhitel és Jelzálogbank Nyrt. részvénycsomagjának értékesítése volt. Az 50%+1 szavazatot képviselő törzsrészvény-csomag 66,8 milliárd forint bevételt jelentett.

A 2007. évben előzetes adatok alapján az ÁPV Zrt. a megmaradó portfoliójában összességében +71,4 milliárd forintos ÁPV Zrt. tulajdonrészre jutó adózás előtti eredményt ért el, amely a tervezett profitszintet - nagyrészt az MVM csoport eredményének köszönhetően - több mint 10 milliárd forinttal meghaladja.

Az ÁPV Zrt. 2007. évi kötelezettségeit, és az állam vagyonával kapcsolatos rendelkezéseket a 2007. évi költségvetési törvény 6. §-a és 15. számú melléklete tartalmazta. Az állami vagyon értékesítéséből és kezeléséből származó bevételeknek a jóváhagyott kiadások teljesítését követően fennmaradó részét az ÁPV Zrt-nek be kellett fizetnie a központi költségvetésbe. Az ÁPV Zrt. 2007 decemberében 67 348,7 millió forintot utalt át e rendelkezés alapján, amely a költségvetés finanszírozási bevételét képezte, azaz a KESZ állományát növelte.

Döntő változást jelent az állami vagyonnal való gazdálkodás terén az állami vagyonról szóló 2007. évi CVI. törvény (Vtv.) megszületése. E törvény 2007. december 31-ével megszüntette az ÁPV Zrt-t, jogutódja a Magyar Nemzeti Vagyonkezelő Zrt. lett. Az ÁPV Zrt. megszűnésével összefüggésben a társaság által kezelt készpénzállományok sorsát a 2007. évi CLXIX. törvény (a továbbiakban: 2008. évi költségvetési törvény) rendezte el az alábbiak szerint:

- megszűntette az ÁPV Zrt-hez rendelt vagyon és a privatizációs tartalék számláját;

- a számlákon lévő záró készpénzállományt a költségvetés finanszírozási bevételeként számolta el a Kincstár;

- az ÁPV Zrt. a fenti számlák megszűnése miatt együttesen 138 267 millió forintot utalt át, amely tartalmazza a fentebb említett 67 789,7 millió forintot (a privatizációs befizetés gyakorlatilag a hozzárendelt vagyon számla záró állományának felelt meg), valamint a privatizációs tartalék számla záró állományának 70 477,3 millió forintos összegét;

- a Vtv. szerint az ÁPV Zrt. saját vagyonának a Magyar Államra szálló záró készpénzállományát szintén a költségvetés finanszírozási bevételét képezte;

- az ÁPV Zrt. saját vagyona pénzállományának átszállása miatt 9217 millió forintot utalt át.

Az ÁPV Zrt. által kezelt, fenti pénzállományok összegét ezt megelőzően is hozzá kellett számítani a KESZ összegéhez, az említett elszámolások tehát nem növelték a KESZ állományát.

A privatizációs tartalék megszűnése kapcsán azt is kimondta a törvény, hogy 2008-tól a tartalék kifizetéseit közvetlenül a központi költségvetésből kell teljesíteni.

Az ÁPV Zrt. hozzárendelt vagyonából származó bevétel

Az ÁPV Zrt. 2007. évben 78,8 milliárd forint pénzforgalmi bevételt ért el, amelynek 86%-a privatizációs tranzakciókból, 10%-a osztalékból származik. A bevételek főbb tételei a következők:

 

 

 millió forintban

 

 Üzleti terv

 Teljesítés

 Értékesítési bevételek készpénzben

 59 374

 67 838

 Értékesítési bevételek kárpótlási jegyben

 429

 0

 Értékesítés összesen

 59 803

 67 838

 Vagyonhasznosítás bevételei

 0

 30

 Kapott osztalék, részesedés

 8 620

 9 359

 Egyéb bevételek

 8 481

 1 586

 Bevételek összesen

 76 904

 78 813

2007. meghatározó tranzakciója a Földhitel és Jelzálogbank Nyrt. (FHB) részvényeinek értékesítése volt, amely 66 825 millió forint bevételt eredményezett (a privatizációs bevételek 99%-a). A Kormány elfogadta a szakmai befektető részére történő értékesítés alternatívájaként a 3,3 milliárd forint össznévértékű FHB törzsrészvények nemzetközi és magyar intézményi befektetőknek való értékesítését. Az ÁPV Zrt. által eladásra kínált részvénycsomag (50%+1 szavazatot képviselő törzsrészvény) 2025 forint részvényenkénti vételáron kelt el.

2007-ben zárult le a Malév Zrt. privatizációs folyamata, amelynek eredményeként az Airbridge Zrt. szerezte meg a légitársaság részvényeit. A tranzakció a következő elemekből állt:

- a vevő 200 millió forint vételárat fizetett;

- az új tulajdonos

= 20 millió euró összegű tőkeemelést hajtott végre a társaságban;

= további 30 millió euró összegű, a MALÉV pénzügyi és tőkehelyzetét javító forrást „készenlétben” tart és az ÁPV Zrt. rendelkezési joga mellett bankgaranciával fedez;

= a MALÉV Zrt. által felvett EIB és KBC-projekthiteleket (összesen 13 milliárd forint) visszafizeti vagy refinanszírozza legkésőbb 2007. december 31-ig, amellyel e hitelek mögötti állami kezességvállalás megszűnik;

- az ÁPV Zrt. megalapította a Malév Vagyonkezelő Zrt-t, amely átvállalta a Malév Zrt. 76 millió euró (mintegy 20 milliárd forint) összegű, MFB-vel szembeni állami kezességgel biztosított hitelét;

- a Kormány 2051/2007. (III. 26.) Korm. határozatával jóváhagyta az állami kezesség fennmaradását;

- a Malév Vagyonkezelő Kft. megszerezte a Százhalombatta-Ferihegy közötti kerozin szállítóvezeték tulajdonjogát, a B767-es gépet tulajdonló MALCO LLC. társaságot és a „Malév” márkanevet;

- a Malév e vagyonelemeket bérli a társaságtól;

- a Malév Vagyonkezelő Zrt. a bérleti díjakat a futamidő (2008-2018.) alatt a hitel éves kamatterheinek megfizetésére használja fel;

- a Malév új tulajdonosa

= a bérleti díj fizetését 32 millió euró összegű bankgaranciával biztosítja;

= kötelezettséget vállalt az MFB-hitel teljes visszafizetéséhez szükséges tőkének a Malév későbbiekben képződő nyereségéből való akkumulációjára is (a mindenkori MALÉV-nyereség 25%-ának elkülönített bankszámlán történő gyűjtése)

= kötelezettséget vállal továbbá arra, hogy a vagyonkezelő társaság által megvásárolt márkanevet és eszközöket a futamidő végén esetleg még nem törlesztett hitel összegének megfelelő vételáron a Malév visszavásárolja.

A társaságoktól való osztalék-elvonás mértékét az ÁPV Zrt. egyedi mérlegelés alapján, az egyes társaságok gazdasági helyzetét és fejlesztési terveit figyelembe véve határozta meg. Az ÁPV Zrt. 2007. évi osztalékbevétele a következőkből tevődött össze:

 

 millió forintban

 Richter Gedeon Nyrt.

 3 221

 Magyar Posta Zrt.

 3 000

 FHB Nyrt.

 1 143

 Szerencsejáték Zrt.

 1 000

 Autóbusz-Invest Kft.

 500

 Nemzeti Tankönyvkiadó Rt.

 243

 Egyéb

 253

 Mindösszesen

 9 360

Az ÁPV Zrt. hozzárendelt vagyonával kapcsolatos kiadásai

A hozzárendelt vagyonból származó bevételek felhasználását az Országgyűlés hagyta jóvá a költségvetési törvény mellékleteként. E kiadásokról a kormányzati szektor hiányára gyakorolt hatásuk szerint csoportosítva rendelkezett a törvény.

A 2007. évi költségvetési törvény 6. §-ának (6) bekezdése alapján a privatizációért felelős miniszter jóváhagyásával az ÁPV Zrt. a kormányzati szektor hiányát érintő kiadáscsoporton belüli előirányzatok között átcsoportosítást hajtott végre.

Az ÁPV Zrt. kiadási előirányzatainak összegét, módosulását és teljesülését e törvény 16. számú melléklete tartalmazza.

A hozzárendelt vagyon kiadásai közül a kormányzati szektor hiányát érintő kifizetések mértéke együttesen közel 30,3 milliárd forintot tett ki (a kormányzati szektor hiányát az ESA ’95 módszertana szerint a privatizációs tartalék kiadásai is növelik, ezekről összegszerűen azonban a költségvetési törvény nem rendelkezik.)

A privatizáció előkészítésével kapcsolatos kifizetések 3 milliárd forintos összege tartalmazta a 2004-ben, a Richter Rt. értékesítési konstrukciójához kapcsolódóan kibocsátott kötvények 1,6 milliárd forintos kamatát is. A kifejezetten az értékesítés előkészítéséhez kapcsolódó tanácsadói díjak költsége 1,4 milliárd forintot tett ki. Ennek meghatározó tétele az FHB értékesítés kapcsán kifizetett közel 1,1 milliárd forint volt, amely a tranzakció értékesítési jutalékát, tanácsadói díjait és pályáztatási költségeit tartalmazza. Az értékesítés költségei a befolyt bevétel 1,6%-át tették ki.

A 2007. évi költségvetési törvény 6. § (5) bekezdése felhatalmazta a privatizációért felelős minisztert az előkészítési kiadások maximum 1 milliárd forint összegű túllépésének engedélyezésére. A miniszter 2007-ben az előirányzat maximum 600 millió forinttal történő túllépését engedélyezte.

Az ÁPV Zrt. hozzárendelt vagyonába tartozó társaságok közül az erdőgazdasági társaságok kaptak együttesen 3 milliárd forint összegű támogatást, amely a társaságok hiteleit terhelő kamatok kifizetését, közmunka programjait, és a természeti károk helyreállítását szolgálták.

A vagyon-bevételekből 5,4 milliárd forintot kapott az ÁPV Zrt. működési költségeinek fedezetére. A társaság a megszűnésével kapcsolatos elszámolás nélkül 600 millió forint összegű eredménnyel zárta a 2007. évet. Az ÁPV Zrt. 2007. december 31-i megszűnésével a társaság pénzállománya az állami vagyonról szóló 2007. évi CVI. törvény alapján a Magyar Államra szállt át. 2007 végén 9,2 milliárd forintot utalt át az ÁPV Zrt. a KESZ-re, amelyet a társaság rendkívüli kiadásként számolt el, így az ÁPV Zrt. számviteli beszámolója 8,6 milliárd forint összegű veszteséget mutat.

A kormányzati szektor hiányát növelő reorganizációs célú kifizetések nagyobb tételei: a Nemzeti Lóverseny Kft-nek (350 millió forint) nyújtott tulajdonosi kölcsön (a Nemzeti Lóverseny Kft. kötelezettsége a korábbi tulajdonosi kölcsönökkel együtt 5,1 milliárd forintra növekedett); továbbá a Kormány 2034/2007. (III. 7.) Korm. határozata alapján a Balatoni Halászati Zrt. 200 millió forint névértékű részvényeinek - a társaság ÁPV Zrt-vel szembeni 200 millió forint összegű tulajdonosi kölcsön-követelése ellenében történt - megszerzése. A fennmaradó 0,6 milliárd forint több kisebb kifizetést tartalmaz.

A kormányzati szektor hiányát növelő kiadások nagyobb része (17,4 milliárd forint) más jogszabályi, illetve kormány döntéseken alapuló kifizetésekből adódott. Itt jelennek meg az - évente rendszeresen fizetett - környezetvédelmi, kárelhárítási projektek költségei. A Mecsek Öko Zrt. által bonyolított projekt 5,9 milliárd forintos költsége volt ezek között a meghatározó.

Ide tartozik a költségvetési törvény előírása alapján a központi költségvetésnek fizetett osztalékok elszámolása is. A 2007. évi költségvetési törvény 6. §-ának (9) bekezdése az ÁPV Zrt. által a hozzárendelt vagyonba tartozó társaságoktól elvont osztalék összegével megegyező mértékben határozta meg az ÁPV Zrt. osztalék fizetési kötelezettségét. A 9,4 milliárd forint összegű befizetés 0,7 milliárd forinttal haladja meg a tervezettet. Az említett törvényi felhatalmazás szerint tehát az ÁPV Zrt. az osztalék fizetési előirányzatát túlléphette.

A kormányzati szektor hiányát nem érintő kifizetések 5,7 milliárd forint összegben az üzleti célú befektetéseket tartalmazzák. E kiadások olyan tőkeemeléseket foglalnak magukban, amelyeket a hozzárendelt vagyonba tartozó, nem veszteséges társaságok kaptak, azaz a kiadások nem csökkentették a hozzárendelt vagyon értékét. E kiadási jogcím meghatározó tételeit az erdőgazdasági társaságok beruházásaihoz biztosított, együttesen 2 milliárd forint, valamint a Regionális Fejlesztési Holding Zrt. közel 1,9 milliárd forint összegű tőkeemelése jelentették. Ez utóbbi a Fényeslitke-Komoró térségben kialakítandó intermodális közforgalmú logisztikai terület projektjét szolgálja. Erről az előirányzatról az ÁPV Zrt. a 2007. évi költségvetési törvény 6. § (7) bekezdése szerint egyedi 1 milliárd forintot elérő kifizetést csak a Kormány jóváhagyása alapján teljesíthetett. Az RFH tőkeemeléséről a Kormány 2247/2007. (XII. 23.) Korm. határozatában rendelkezett.

A kárpótlási jegyek bevonására nem került sor 2007-ben.

A privatizációs tartalék bevételei és kiadásai

Az ÁPV Zrt. a privatizációval és egyéb tevékenységeivel összefüggő, jövőbeni kötelezettségeinek teljesítéséhez privatizációs tartalékot köteles képezni. A tartalék felhasználásának jogcímeit a mindenkori költségvetési törvény szabályozza.

A privatizációs tartalék nyitó egyenlege 82,3 milliárd forint volt, amely készpénzben állt rendelkezésre. A költségvetési törvény eredetileg 3,2 milliárd forintot tartalmazott tartalék-feltöltési lehetőségként, de - tekintettel a tartalék-kiadások tervezettnél kedvezőbb alakulására, majd az ÁPV Zrt. megszűnésére - a privatizációért felelős miniszter a költségvetési törvény felhatalmazása alapján átcsoportosította e jogcímről az előirányzat teljes mértékét.

A privatizációs tartalék kiadásai az alábbiak voltak:

 

 millió forintban

 Jótállással, szavatossággal kapcsolatos kifizetések

 0

 Kezességvállalásból, átvállalt tartozásokból eredő kifizetések

 9

 Konszern felelősség alapján történő kifizetés

 0

 Elvont vagyontárgyak után beálló kezesi felelősség rendezése

 3 264

 Szerződéses kapcsolaton alapuló tartozások kiegyenlítése

 0

 Belterületi föld ellenértéke alapján a helyi önkormányzatokat megillető kifizetések

 164

 Privatizációs Ellenérték Hányad

 0

 A villamosipari dolgozókkal kötött megállapodás teljesítésének fedezete

 568

 Kárpótlási jegyek életjáradékra váltása

 2 758

 A „reverzális levelek” alapján történő kifizetések

 4 807

 Gázközművekkel kapcsolatos önkormányzati igények rendezése

 79

 A tartalékkal kapcsolatos ráfordítások

 142

 Tartalék felhasználás összesen

 11 791

Az ÁPV Zrt. hozzárendelt vagyonának állományát és változását, valamint az ÁPV Zrt. hozzárendelt vagyonába tartozó társaságok 2007. évi eredményeit az általános indokolás mellékletét képező tájékoztató táblák mutatják be.

2. A KVI 2007. évi vagyonkezelési tevékenysége

A kincstári vagyongazdálkodás bevételei és kiadásai

A kincstári vagyon kezelésével és hasznosításával kapcsolatosan a következő bevételek és kiadások merültek fel:

A KVI kincstári vagyongazdálkodással kapcsolatos bevételei

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Költségvetési támogatás

 

 6 600,0

 6 600,0

 Saját működési bevételek

 

 6 788,2

 7 450,3

 Visszaforgatott hasznosítási bevétel

 7220,5

 10 640,3

 9 951,1

 Támogatás értékű felhalmozási bevétel

 

 185,2

 185,2

 Felhalmozási bevételek

 

 51,9

 51,9

 Támogatási kölcsönök visszatérülése

 

 49,0

 49,0

 Előző évi előirányzat-maradvány

 

 2 321,9

 2 321,9

 Összesen

 7220,5

 26 636,5

 26 609,4

Év közben a KVI és az Adó- és Pénzügyi Ellenőrzési Hivatal között létrejött megállapodás alapján a KVI részére 6600 millió forint költségvetési támogatás került átcsoportosításra az adóhatóság különféle ingatlanfejlesztési feladatai végrehajtásának fedezetére.

A saját működési bevételek döntő hányadát az ÁAK Zrt. megszűnése kapcsán átutalt 5700 millió forint adta. Az ÁAK Zrt-nek a megszűnésekor a vagyonkezelésében lévő autópályák utáni amortizációs visszapótlási kötelezettség összegét kellett befizetnie a KVI-nek. A fennmaradó 1750,3 millió forint bérleti, vagyonkezelési díjakat, a továbbszámlázásból adódó bevételeket foglal magába.

A 2007. évi költségvetési törvény 10. §-a alapján a KVI és a központi költségvetési szervek vagyonkezelésében lévő kincstári vagyon hasznosításából származó bevételből a KVI legalább 7220,5 millió forintot a törvényben meghatározott feladatainak ellátására fordíthat. Az év végéig ténylegesen 9951,1 millió forint bevétel visszaforgatására került sor.

A kincstári vagyon értékesítéséből és hasznosításából származó 2007. évi bevételek a következők:

 

 millió forint

 - Ingatlanértékesítési bevétel

 15 856,0

 Ebből: a) általános ingatlan értékesítési bevétel b) volt szovjet lakásértékesítési bevétel c) hagyatéki ingatlan értékesítési bevétel

  15 700,0 42,0 114,0

 - Ingóságértékesítési bevételek

 51,0

 Ebből: a) általános ingóság értékesítési bevétel b) hagyatéki ingóság értékesítési bevétel

  31,0 20,0

 - Részvények, üzletrészek, kötvények értékesítéséből származó bevételek

 7400,2

 - Egyéb bevételek

 1183,0

 Ebből: a) hagyatéki egyéb bevételek (készpénz hagyaték, betétkönyvek, stb.) b) használati, szolgalmi jog

  338,0 845,0

 Összesen:

 24 490,2

A 2007. évben befolyt bevételekből 11 738,2 millió forint volt a központi költségvetés központosított bevétele. Ezen belül a KVI 7400 millió forintot pénzügyi eszközök (a Millenniumi Média Kft. társasági részesedésének) értékesítési bevételeként, 4338,2 millió forintot pedig tárgyi eszközök értékesítési bevételeként fizetett be. (Ez a megbontás az értékesítési bevételek ESA ’95 szerinti elszámolását is tükrözi.) 9951,1 millió forintot forgatott vissza a KVI, azaz használt fel vagyongazdálkodási feladatokra. A fennmaradó összegből (2800,9 millió forint) pedig önkormányzatok részére és a Honvédelmi Minisztérium részére történt átutalás.

A KVI kincstári vagyongazdálkodással kapcsolatos kiadásai

 

 

 

 millió forint

 Megnevezés

 Eredeti előirányzat

 Módosított előirányzat

 Teljesítés

 Személyi juttatások és járulékok

 372,2

 370,0

 370,1

 Dologi kiadások 

 3 104,5

 5 339,4

 5 329,7

 Támogatásértékű működési kiadások

 

 4 747,2

 4 747,2

 Egyéb működési célú kiadások, támogatás

 526,0

 509,3

 509,3

 Intézményi beruházási kiadások 

 2 253,6

 2 066,8

 2 066,8

 Felújítás

 960,0

 291,4

 291,4

 Támogatásértékű felhalmozási kiadások

 

 13 270,5

 13 270,5

 Egyéb felhalmozási célú kiadások 

 4,2

 36,4

 36,4

 Egyéb központi beruházási kiadások

 

 5,5

 5,5

 Összesen

 7 220,5

 26 636,5

 26 626,9

A KVI állami feladatai ellátásához kapcsolódó fenti kiadásai a következő, lényegesebb elemeket tartalmazzák:

Személyi juttatások és járulékok

A Kincstári Vagyoni Igazgatóság alkalmazottai részére, az év során végzett munka, az értékesítési területén az elért eredmények elismeréseként 278 millió forint jutalom kifizetésére került sor, melyhez tartozó járulékok összege 92,1 millió forintot tett ki.

Dologi kiadások:

- a kezelt ingatlanállomány üzemeltetése, közüzemi díjak (338,9 millió forint);

- karbantartási kiadások (68,9 millió forint);

- fenntartás, műszaki tervezés, környezeti kárelhárítás, veszélyforrás-elhárítás, tűzszerészeti mentesítés, régészeti kutatások, őrzési kiadások, értékbecslési, pályáztatási, ingatlan-dokumentációs és szakértői díjak, vagyonbiztosítás, vesztes perek kiadásai stb. (2416,3 millió forint);

- reklám, propaganda, reprezentációs kiadás, szellemi tevékenységre kifizetés, továbbszámlázott szolgáltatás költsége (87,6 millió forint);

- a bevételek meghatározott köre utáni befizetési kötelezettség, valamint adók, díjak egyéb befizetések (446,9. millió forint);

- általános forgalmi adó befizetése (1971,1 millió forint).

Támogatásértékű működési kiadások

- a KVI 2007 végén a „Kincstári vagyonkezelés és hasznosítás” alcím működési költségvetési előirányzatainak maradványát befizette a Pénzügyminisztérium fejezet részére, „a KVI maradványának átvezetése” elnevezésű fejezeti kezelésű előirányzat javára 2847 millió forint összegben;

- 1804,2 millió forintot a Honvédelmi Minisztérium kapott a 2145/2007.(VII. 27.) Korm. határozat alapján az Állami Egészségügyi Központ kialakításával összefüggő infrastrukturális és logisztikai többletkiadások fedezetére;

- 2007. év közben a KVI támogatást biztosított a Zamárdi - Szántód puszta Majorság műemlékegyüttes üzemeltetési kiadásaihoz, valamint a Gálfi Béla Gyógyító és Rehabilitációs Kht. működéséhez (96 millió forint).

Egyéb működési célú kiadások, támogatások:

- A Bábolna Nemzeti Ménesbirtok Kft. és Mezőhegyesi Állami Ménes Kft. folyamatos működtetésére, valamint a Monostori Erőd Hadkultúra központ Kht. őrzésvédelmi, gondnoklási, kaszálási, karbantartási tevékenységhez az elmúlt évben a KVI együttesen 509,3 millió forint összegű támogatást biztosított.

Intézményi beruházási kiadások:

- A Köztársasági Elnöki Rezidencia bejáratának rendezése céljából a XII. kerületi Önkormányzattól telekvásárlásra 720 millió forintot fordítottak.

- Az Unitárius Egyház részére átadásra kerülő épületek lakáskiváltásaira 200 millió forintot kellett fizetni.

- A MALÉV Zrt-től megvásárolt sporttelep általános forgalmi adójának megfizetése 588 millió forintot tett ki.

- A Budakeszi út 36/B. szám alatti ingatlan megvásárlása 520,8 millió forintba került.

- További kisebb tételek együttesen 38 millió forintot tettek ki.

Felújítási kiadások:

- a Kulturális Örökségvédelmi Hivatal által előírt kötelező felújítások végrehajtása (101,6 millió forint);

- a Bp. VI. Andrássy út 88-90. szám alatti műemlék gázcsatlakozó vezeték helyreállítása (15 millió forint);

- a Budai várbarlang felmérési munkálatainak megrendelése (50 millió forint);

- a nagytétényi Száraz-Rudnyánszki Kastély műemléki felmérési munkálatai (10 millió forint);

- martinsalakos épületek bontása (50 millió forint);

- további kisebb értékű felújítások elvégzése (együttesen 64,8 millió forint).

Támogatásértékű felhalmozási kiadások:

- 2007 végén a „Kincstári vagyonkezelés és hasznosítás” alcím felhalmozási előirányzatainak maradványát befizette a KVI a Pénzügyminisztérium fejezet részére, „a KVI maradványának átvezetése” elnevezésű fejezeti kezelésű előirányzat javára 7565,6 millió forint összegben;

- 5700 millió forint a KVI intézményi költségvetésébe került, a Kormányzati negyeddel kapcsolatos kiadások fedezetére. Ez az összeg a MÁV ingatlanok vételárának kiegyenlítését szolgálta;

- További kisebb kifizetések együttesen 4,9 millió forintot tettek ki.

Egyéb felhalmozási kiadások:

- Ezen a jogcímen a KVI a vagyonkezelésében lévő ingatlanok közműfejlesztési hozzájárulását (36,4 millió forint) számolta el.

Egyéb központi beruházási kiadások:

- Beruházási kiadásként a bajnai Sándor-Metternich kastély beruházás befejező munkálataira 5,5 millió forintot fizetett ki a KVI.

A KVI 2007. évi bevételeit és kiadásait nagyságrendileg befolyásolták a szervezeten kívüli döntések, amelyek részben a KVI megszűnésével vannak összefüggésben. Az alábbi táblázat az alapvetően kormányzati döntések eredményeként keletkezett bevételeket és kiadásokat elkülönítve mutatja be a KVI eredményeit:

 

 millió forint

 A KVI kincstári vagyongazdálkodással kapcsolatos bevételei

 26 609,4

 ebből: nem a KVI tevékenységének eredményeként elért bevételek

 12 300,0

 ÁAK-tól

 5 700,0

 APEH-tól átcsoportosítás

 6 600,0

 a KVI által elért vagyongazdálkodási bevételek

 14 309,4

 A KVI kincstári vagyongazdálkodással kapcsolatos kiadásai

 26 626,9

 ebből: a Kormány döntésén alapuló kiadási tételek

 17 916,8

 Maradvány átutalás a PM-be

 10 412,6

 Átcsoportosítás a kormányzati negyed kiadásaira

 5 700,0

 Átadás az Állami Egészségügyi Központ kiadásaira

 1 804,2

 a KVI döntésén, illetve jogszabályi kötelezettségen alapuló kiadási tételek

 8 710,1

Az APEH tételei közül történt bevételi átcsoportosítás (6,6 milliárd forint), illetve kiadási oldalon a KVI megszűnése miatt a PM fejezetbe történt átcsoportosítás (10,4 milliárd forint) a költségvetési egyenleget nem befolyásolták.

A 10,4 milliárd forint összegű maradványból kötelezettségvállalással terhelt 7075,1 millió forint. A kötelezettségvállalásból 6600,0 millió forint az APEH és a KVI között létrejött megállapodás alapján a nyíregyházi és szegedi irodaépületek felújítására, valamint a Közép-magyarországi régió számára engedélyezett 500 fő elhelyezéséhez szükséges ingatlan beruházás finanszírozására szolgál.

A KVI megszűnéséből következően az alkalmazottak év végi felmentésével összefüggésben a következő évre áthúzódó kötelezettség 108,6 millió forint. A közüzemi szolgáltatások, ügyvédi munkadíjak, egyéb szolgáltatások ellenértékének kifizetésére 366,5 millió forint kötelezettséget tartottak nyilván.

VIII. Elkülönített állami pénzalapok

Az elkülönített állami pénzalapok alrendszerét 2007-ben hat alap alkotta: a Munkaerőpiaci Alap, a Központi Nukleáris Pénzügyi Alap, a Wesselényi Miklós Ár- és Belvízvédelmi Kártalanítási Alap, a Kutatási és Technológiai Innovációs Alap, a Szülőföld Alap, valamint a Nemzeti Kulturális Alap.

1. A bevételek alakulása

Az elkülönített állami pénzalapok összes bevételeinek a legnagyobb része, 75,2%-a, 345,5 milliárd forint a járulékokból származnak. A Munkaerőpiaci Alap bevétele a munkaadói járulék, a munkavállalói járulék és a vállalkozói járulék, amelyekből összesen 308 milliárd forint folyt be. A Kutatási és Technológiai Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 28,7 milliárd forint bevétel keletkezett. A Nemzeti Kulturális Alap kulturális járulék bevétele 8,8 milliárd forintot tett ki. Mind az öt járulék esetében a 2007. évi teljesítés meghaladta az előirányzat összegét, összesen 6,4%-kal.

A különféle hozzájárulások képviselik az alrendszeren belüli második legnagyobb bevételi forrást. A hozzájárulásokból összesen 73,2 milliárd forint bevétel származott, ami az összes bevétel 15,9%-a. A Munkaerőpiaci Alapba szakképzési hozzájárulásból 36,7 milliárd forint, rehabilitációs hozzájárulásból pedig 13,7 milliárd forint folyt be. A tervezés alapjául szolgáló, egy főre jutó rehabilitációs hozzájárulás éves mértéke 2007-ben 152 000 Ft/fő volt. A nukleáris hozzájárulásból, vagyis a Paksi Atomerőmű Rt. befizetéséből 22,8 milliárd forint bevétele keletkezett a Központi Nukleáris Pénzügyi Alapnak. Ez megfelel a törvényi előírásnak.

Az elkülönített állami pénzalapok 2007-ben összesen 27,9 milliárd forint költségvetési támogatásban részesültek, ami az összes bevétel 6,1%-a.

Egyéb bevételekből összesen 12,9 milliárd forint folyt be, ami az összes bevétel 2,8%-a.

- A Munkaerőpiaci Alapnál bevétel keletkezett a területi, a központi, a szakképzési és felnőttképzési egyéb bevételekből, valamint a visszterhesen nyújtott rehabilitációs célú munkahelyteremtő támogatások törlesztéséből és a bérgarancia támogatás törlesztéséből.

- A Szülőföld Alapba a Miniszterelnöki Hivataltól érkezett támogatásértékű bevételt és megállapodás alapján a Munkaerőpiaci Alaptól is, valamint átvétel történt a megszűnt Illyés Közalapítványtól.

- A Központi Nukleáris Pénzügyi Alapnak bevétele keletkezett - a püspökszilágyi Radioaktív Hulladék Feldolgozó és Tárolóba (RHFT) a radioaktív hulladékok eseti elhelyezésekor - az engedélyesek befizetéseiből.

- A Nemzeti Kulturális Alapnak az államháztartáson kívül átvett bevétel mellett támogatásértékű bevételei is keletkeztek a Környezetvédelmi és Vízügyi Minisztériummal, az Önkormányzati és Területfejlesztési Minisztériummal, valamint az Igazságügyi és Rendészeti Minisztériummal kötött megállapodás alapján.

- A Wesselényi Miklós Ár- és Belvízvédelmi Kártalanítási Alapnak az előirányzatnak megfelelő bevétele keletkezett rendszeres befizetés címen a kártalanítási szerződésekhez kapcsolódó díjakból.

- A Kutatási és Technológiai Innovációs Alapba a visszterhes támogatás törlesztéséből és megállapodások alapján is befolyt bevétel

2. A kiadások alakulása

A Munkaerőpiaci Alap összes kiadása 341,3 milliárd forint, ami 2%-kal maradt el az előirányzattól. A kiadások közül az Alap az aktív foglalkoztatási eszközök címen 48,9 milliárd forintot, szakképzési célú kifizetések címen pedig 25,3 milliárd forintot teljesített. A passzív ellátások kiadása 90,2 milliárd forint lett, a teljesített kiadás 11,4 százalékkal elmaradt az előirányzattól. A passzív ellátások előirányzattól való elmaradását elsősorban az eredményezte, hogy egyes ellátási formákban alacsonyabb lett a résztvevők tényleges létszáma a tervezés során figyelembe vett létszámnál. A bérgarancia kifizetések is elmaradtak, a felhasználás összege az előirányzat 60,5%-át tette ki. Túlteljesült viszont a közmunka céljára szolgáló pénzeszköz átadás. Az Alap forrást biztosított többek között a Regionális közmunka programra, az Erdőművelő közmunka programra, a Közúti közmunka program, a Téli-tavaszi közmunka programra. A normatív járulékkedvezmény visszatérítés címen is jelentős többletkiadás realizálódott, melynek oka az adóbevallások APEH általi ellenőrzésének időigénye, az ellenőrzött adóbevallások adataira alapozott adóhatósági adatszolgáltatásnak a MPA-nál késéssel történő rendelkezésre állása. Az Alap teljesítette az előírt 113,3 milliárd forint költségvetési befizetést. Az Alap EU társfinanszírozásra 9,7 milliárd forintot adott át a Társadalmi megújulás operatív program (TÁMOP) keretében megvalósuló, a foglalkoztathatóság fejlesztésére és az alkalmazkodóképesség javítására szolgáló programokra. Az Alap 2007-ben is átadott pénzeszközöket működési célra többek között az alapkezelőnek, az Állami Foglalkoztatási Szolgálatnak, az Országos Munkabiztonsági és Munkavédelmi Felügyelőségnek.

A Szülőföld Alapból a határon túli magyarok támogatására és az alapkezelő működtetésére 1,2 milliárd forint kiadás teljesült.

A Központi Nukleáris Pénzügyi Alap kiadása 13,1 milliárd forint, amelyből a felhalmozási kiadás 9,5 milliárd forintot tett ki. Az Alapból finanszírozott legfontosabb feladat az atomerőművi kis és közepes aktivitású hulladékok tárolójának létesítése, a püspökszilágyi Radioaktív Hulladék Feldolgozó és Tároló (RHFT) korszerűsítése, a nagy aktivitású hulladéktároló létesítésének előkészítése és a Kiégett Kazetták Átmeneti Tárolójának (KKÁT) folyamatos bővítése volt.

A Nemzeti Kulturális Alap 8,6 milliárd forint kiadást teljesített, mely megfelel az eredeti előirányzatnak. A 2007-ben kiutalt pályázati támogatások a könyv- és zeneműkiadás, a lapkiadás, az előadó művészeti (színház, zene, tánc) tevékenység, az egyéb művészeti tevékenység (pl. film, fotó, képző-, ipar-, népművészet), a közművelődési tevékenység, a könyvtári tevékenység, a múzeumi tevékenység, a levéltári tevékenység, a védett természeti értékek (Állat- és növénykert), valamint a műemlékvédelem kiemelt kulturális szakfeladatokhoz tartoznak.

A Wesselényi Miklós Ár- és Belvízvédelmi Kártalanítási Alapnak a 2006. december 31- én 505 érvényben lévő kártalanítási szerződése volt, amely 2007. december 31-ig 1035-re növekedett. A Magyarország folyóin 2006 tavaszán kialakult rendkívüli árvíz, valamint az ország egyes területein ezen év első hónapjaiban bekövetkezett jelentős belvíz miatt keletkezett károk enyhítéséről szóló 155/2006. (VII. 26.) Korm. rendeletet ugyanis feltételül szabta vagy lakásbiztosítás kötését, vagy a WMA-val való szerződéskötést. A kormányrendelet előírása következtében 2006. október hónaptól kezdve ugrásszerűen megnőtt az Alap szerződésállománya, amelynek hatása tovább érzékelhető 2007. évben is. E növekedés - a hivatkozott Kormányrendelet hatására - már meghaladta az erre az évre prognosztizált 450 új kártalanítási szerződésszámot. Az Alapból kártalanítás kifizetésére - a kárszakértő szakvéleménye alapján - egy esetben került sor.

A Kutatási és Technológiai Innovációs Alap kiadásai 32,3 milliárd forintot tett ki, mely az éves előirányzat 77,8%-a. Kiadási elmaradás a hazai innováció támogatása, a nemzetközi együttműködésben megvalósuló innováció támogatása, a tudományos és technológiai attasék munkájának támogatása, valamint az új fejlesztési tervekre való felkészülés támogatása címeknél keletkezett.

A bevételek és kiadások részletezését a „Fejezeti indokolások” kötetek LXIII., LXV., LXVI., LXVII, LXVIII., LXIX. fejezetei tartalmazzák.

3. Az egyenleg alakulása

Az alapok költségvetési bevétele 459,5 milliárd forintot, költségvetési kiadása pedig 396,6 milliárd forintot tett ki. Így az elkülönített állami pénzalapok a 2007. évet 62,9 milliárd forint többlettel zárták: a Munkaerőpiaci Alap többlete 25,5 milliárd forint, a Kutatási és Technológiai Innovációs Alap többlete 19,5 milliárd forint, a Központi Nukleáris Pénzügyi Alap többlete 16,1 milliárd forint, a Szülőföld Alap többlete 1,1 milliárd forint, a Nemzeti Kulturális Alap többlete pedig közel 0,7 milliárd forint. Minimális többlet, 25,4 millió forint keletkezett a Wesselényi Miklós Ár- és Belvízvédelmi Kártalanítási Alapnál is. Az alapoknál a jóváhagyotthoz képest jelentős közel 47 milliárd forintot kitevő egyenlegjavulás jelentkezett, amelynek oka egyrészt a bevételi oldalon mutatkozó többlet. Így az előirányzathoz képest túlteljesült többek között a munkaadói járulék, a munkavállalói járulék, a vállalkozói járulék, a szakképzési hozzájárulás, rehabilitációs hozzájárulás, a kulturális járulék és az innovációs járulék. Másrészt összesen 16 milliárd forintos kiadási elmaradás is jelentkezett a Munkaerőpiaci Alapnál valamint a Kutatási és Technológiai Innovációs Alapnál.

4. Az elkülönített állami pénzalapok 2007. évi beszámolójának auditálása

A többször módosított Áht. 57. § (3) bekezdés rendelkezése szerint az elkülönített állami pénzalap gazdálkodásáról az alappal rendelkező miniszter éves költségvetési beszámolót és mérleget készít. A beszámolót és a mérleget könyvvizsgálóval hitelesíttetni kell. Az Áht. 57. § (4) bekezdése rendelkezése szerint a Kormány a zárszámadás keretében tájékoztatja az Országgyűlést a könyvvizsgálatok eredményéről. Az elkülönített állami pénzalapok 2007. évi beszámolójának és mérlegének auditálása során a könyvvizsgálók az alábbi megállapításokat tették:

- A Munkaerőpiaci Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad. A szöveges beszámoló adatai a költségvetési beszámoló számszerű adataival összhangban vannak.

- A Szülőföld Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

- A Központi Nukleáris Pénzügyi Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

- A Nemzeti Kulturális Alap éves költségvetési beszámolója a vagyoni, pénzügyi és jövedelmi helyzetről, valamint a működés eredményéről megbízható és valós képet ad.

- A Wesselényi Miklós Ár- és Belvízvédelmi Kártalanítási Alap éves költségvetési beszámolója a vagyoni, pénzügyi és jövedelmi helyzetről, valamint a működés eredményéről megbízható és valós képet ad.

- A Kutatási és Technológiai Innovációs Alap éves költségvetési beszámolója a vagyoni, pénzügyi és jövedelmi helyzetről megbízható és valós képet ad.

Az egyes alapokról kiadott könyvvizsgálói záradékokat a „Fejezeti indokolások” kötetek mellékletei tartalmazzák.

IX. A társadalombiztosítás pénzügyi alapjai 2007. évi költségvetésének végrehajtása

1. A gazdálkodás keretei

A Magyar Köztársaság 2007. évi költségvetését tartalmazó 2006. évi CXXVII. törvény az alrendszer bevételi főösszegét 4202,4 milliárd forintban, kiadási főösszegét 4229,9 milliárd forint határozta meg. Így a tervezett hiány 27,5 milliárd forint volt, ami a kiadási főösszeg 0,6%-a. Az alrendszeren belül - igazodva az Áht. előírásához - a Nyugdíjbiztosítási Alap esetében a bevételek és a kiadások egyensúlya volt előirányozva, ezért a tervezett hiány teljes összege az Egészségbiztosítási Alapban jelent meg.

A 2007. évi CXXXIV. törvény módosította az Egészségbiztosítási Alap bevételi (ezen belül a munkáltatói járulékbefizetések) és kiadási (ezen belül a természetbeni ellátások) főösszegét, mindkét oldalt 22,2 milliárd forinttal növelte meg, a tervezett hiányt változatlanul hagyta. A Nyugdíjbiztosítási Alap főösszegeit a törvény nem módosította, ezért az alrendszer főösszegei csak az Egészségbiztosítási Alapban történt változások nagyságával nőttek (4224,6 és 4252,1 milliárd forint a módosított két főösszeg).

Az alrendszer a 2007. évet 27,6 milliárd forint költségvetési többlettel zárta. Az előirányzottnál lényegesen kedvezőbb költségvetési pozíció létrejöttében a meghatározó szerepet a bevételek (döntően a járulékbevételek) vártnál kedvezőbb alakulása okozta. A módosított bevételi főösszeghez viszonyított 94,1 milliárd forint többlet:

- teljes egészében fedezetet biztosított a módosított kiadási főösszeget meghaladó többlet kiadásra (39 milliárd forint)

- kiegyenlítette a tervezett hiányt (27,5 milliárd forint), és ezeken túl

- szufficitessé tette az alrendszer költségvetését (27,6 milliárd forint)

 

 

 

 

 

 

 2006. évi tény (1)

 2007. évi tény (2)

 2007. évi korrigált tény (3)

 (3/1) %

 

 milliárd forint

 

 Összes bevétel

 3661,0

 4318,7

 4030,3

 110,1

 ebből: központi költség-vetési hozzájárulás

 964,1

 856,4

 856,4

 88,9

 Összes kiadás

 3791,8

 4291,1

 4002,7

 105,6

 Egyenleg

 - 130,8

 +27,6

 +27,6

 - 

 

 

 

 

 

 * a nyugellátások fedezetére átvett és átadott pénzeszköz nélkül

A táblázat adatai érzékeltetik az elindult konszolidációs folyamat alapvető jellemzőjét. A hiány megszűnése a bevételek dinamikus mintegy 10%-os növekedése és ettől lényegesen 4,5 százalékponttal elmaradó kiadásnövekedés mellett történt, miközben a központi költségvetésből származó hozzájárulás aránya mintegy 5 százalékponttal csökkent, ami az alrendszer önfinanszírozási képességének erősödésére utal.

A költségvetés feltételrendszerének egyik elemét azok a makrogazdasági paraméterek képezték, amelyek mind a járulékbevételek, mind néhány meghatározó nagyságrendű kiadási előirányzat (pl.: nyugellátások) alakulását befolyásolták. Ezen paraméterek közül a nemzetgazdasági szintű bruttó keresetkiáramlás mintegy 0,3 százalékponttal, az éves fogyasztói árindex 1,8 százalékponttal, a nettó átlagkereset növekedése pedig 1,1 százalékponttal haladta meg a tervezettet.

A peremfeltételek további lényeges részét képező járulékszabályozásban folytatódtak a 2006. szeptemberében megkezdődött, a költségvetés konszolidációjához kapcsolódó változások. Módosult a foglalkoztatók és a biztosítottnak minősülő egyéni vállalkozók által fizetendő 29%-os mértékű társadalombiztosítási (munkáltatói) járulék megosztása az alrendszer két pénzügyi alapja között. A Nyugdíjbiztosítási Alapba fizetendő rész 3 százalékponttal nőtt és így 21% lett, az Egészségbiztosítási Alapot megillető rész 8%-ra módosult. Utóbbi 5%-os természetbeni, illetve 3%-os pénzbeli részre oszlott.

A biztosítottak által fizetendő járulék mértéke 15,5%, ebből a nyugdíjjárulék mértéke azoknál akik kizárólag a társadalombiztosítási nyugdíjrendszerbe tartoznak továbbra is 8,5% maradt, a magánnyugdíjpénztári tagok fizetési kötelezettsége 0,5% (a tagdíj 8%). Az egyéni nyugdíjalap felső határa napi 18 490 forint (évi 6 748 950 forint), a megelőző évi felső határhoz viszonyított növekedés 6,7%. A biztosítottat terhelő egészségbiztosítási járulék mértéke 2007. január 1-jétől 7%, ami a 2006. szeptember 1-jétől érvényes mértékhez képest további 1 százalékpont növelést jelentett. A 7%-ból 4% a természetbeni, a további 3% a pénzbeli egészségbiztosítási járulék.

A 2006. szeptember 1-jétől bevezetett minimum járulékalap összege 2007. január 1-jétől havi 131,0 ezer forintra nőtt (2006-ban 125,0 ezer forint volt).

A járulékbevételek és hozzájárulások összege 2007-ben sem adott lehetőséget az alrendszer önfinanszírozására, ezért a bevételek kiegészítésében továbbra is fontos szerepet játszottak a központi költségvetésből származó hozzájárulások. Ezek 2007-ben az alrendszer összes bevételének mintegy 21,2%-át adták, a megelőző évben az arány 26,3% volt. Az ezzel kapcsolatos részletek a következő két pontban, valamint a „garancia és hozzájárulás a társadalombiztosítás pénzügyi alapjainak a kiadásaihoz” című 2.8. pontban találhatók.

Az alrendszer 2007. évi költségvetésének speciális elemét képezte az Alapok közötti pénzeszközátadás, amit az tett szükségessé, hogy a III. csoportú korhatár alatti baleseti és rokkantsági, illetve az ezekhez kapcsolódó hozzátartozói ellátások 2007-ben már a Nyugdíjbiztosítási Alap kiadásainak részét képezték.

A napi likviditás fenntartásához hasonlóan a korábbi évekhez 2007-ben is lehetőség volt a KESZ-hez kapcsolódó megelőlegezési számláról kamatmentes hitel igénybevételére. Az alrendszer javuló költségvetési pozícióját a hiteligény-bevétel mutatói is tükrözték. A részletek e fejezet 4. pontjában találhatók.

2. Nyugdíjbiztosítási Alap

A költségvetési törvény az Alap bevételi és kiadási főösszegét egyaránt 2564,7 milliárd forintban és így - megtartva az Áht. előírását - „0” egyenleggel állapította meg.

Az Alap a 2007. évet 2642,7 milliárd forint bevételi és ennél 0,2 milliárd forinttal kisebb a kiadási főösszeggel zárta, az egyensúly közeli helyzet az előirányzottnál 78,0 milliárd forinttal több bevétel és 77,8 milliárd forinttal több kiadás mellett jött létre.

A 2642,7 milliárd forint bevétel az előirányzatot mintegy 3%-kal haladta meg, az előző évi teljesítéshez viszonyított növekedés 11,5%. Ez utóbbi értéket az összehasonlíthatóvá tett 2006. évi tényadat alapján határoztuk meg (a III. csoportú korhatár alatti rokkantsági és baleseti rokkantsági nyugdíjak 2006-ban még az E. Alap kiadásai között szerepeltek, ezért az ezzel megegyező nagyságú fedezettel korrigáltuk a 2006. évi bevételeket).

Az Alap bevételeinek döntő részét, mintegy 68,2%-át (1801,4 milliárd forint) a járulékbevételek (munkáltatói és egyéni befizetések) képezték. A 2006. évi teljesítéshez viszonyított növekmény 352,1 milliárd forint (24,3%), míg a 2007. évi előirányzathoz képest a többlet 65,5 milliárd forint (3,8%). Ezt a növekményt több tényező is magyarázza:

- a tervezettnél nagyobb mértékben nőttek a járulékalapot képező jövedelmek;

- megjelentek a járulékfizetői kör létszámának növelésére (jogviszony rendezése) és a járulékalapok szélesítésére (minimum-járulékalap előírása) irányuló intézkedések eredményei;

- jelentkezett az un. bázishatás, a 2006. évi teljesítés jelentősen meghaladta a 2007. évi előirányzat tervezésénél valószínűsített - döntően az I-VIII. havi adatokra alapozott - várható értéket.

A befizetések évközi alakulása nagyjából a már több éve megszokott sajátosságokat mutatja:

- a február-november havi befizetések az erre az időszakra számolt havi átlag (147,1 milliárd forint) körüli viszonylag szűk sávban (-5,0%; +7,0%) ingadoztak;

- decemberben jelentősen megnőtt a befizetés, az előző hónaphoz viszonyított növekedés 26,7 milliárd forint (18,1%).

A közgazdasági tartalmát tekintve a járulékbevételekhez kapcsolódó késedelmi pótlékból és bírságból közel 8,4 milliárd forint bevétel származott, ez mintegy 1,4 milliárd forinttal több az előirányzatnál.

Az Alap bevételi többletéhez hozzájárult, hogy a magánnyugdíjpénztárakból érkező átutalások összege (8,0 milliárd forint) mintegy 6,9 milliárd forinttal több az előirányzatnál és az előző évi teljesítésnek közel kétszerese. A társadalombiztosítási rendszerbe visszalépők száma mintegy 11,2 ezer fő volt.

A fegyveres testületek kedvezményes nyugellátási kiadásaihoz való hozzájárulás közel 31,0 milliárd forint, ez megegyezik az előirányzattal.

A bevételek 18,3%-át a központi költségvetési hozzájárulások adták, a 484,0 milliárd forint összegű teljesítés 5,2 milliárd forinttal kevesebb az előirányzatnál. A megelőző évben ez az arány 28% volt, a jelentős változás összefügg a munkáltatói járulékmérték alapok közötti megosztásának módosulásával. A támogatás folyósítása négy jogcímen történt:

- a GYES-en, a GYED-en, a GYET-en lévő személyek utáni térítés közel 31,0 milliárd forint, ez megegyezik az előirányzattal, és 27,9%-kal több a bázisidőszaki teljesítésnél;

- a magánnyugdíjpénztárakba átlépettek kieső járulékbefizetéseinek pótlására biztosított összeg az előirányzattal megegyezően 297,5 milliárd forint, a 2006. évi teljesítéshez viszonyított növekedés 23,5%;

- az Alap bevételeinek és kiadásainak kiegyensúlyozására szolgáló támogatás előirányzata 143,7 milliárd forint, a felhasználás 138,5 milliárd forint. A törvényi előírás szerint a december hónap utolsó kincstári napján kimutatott költségvetési egyenleg ismeretében kell a nullszaldó eléréséhez még szükséges összeget átutalni, ami maximum az I-XI. hónapokban ezen a jogcímen már átutalt összeg és az éves előirányzat közötti különbség lehet. Ebben az évben - ellentétben a korábbi évekkel - nem volt szükség a teljes különbözet átutalására, ez magyarázza az előirányzatnál 5,2 milliárd forinttal kisebb felhasználást;

- 2007. februártól egy további jogcímen is támogatáshoz jutott az Alap, a korkedvezmény biztosítási járulék címen átvett pénzeszköz 17,0 milliárd forint bevételt jelentett.

A társadalombiztosítási tevékenységgel kapcsolatos egyéb bevételek döntően a már korábban kifizetett, de valamilyen okból (jogalap nélküli felvétel, elhalálozás stb.) miatt az Alapnak visszautalt összegeket tartalmazzák. A teljesítés 10,5 milliárd forint, ami mintegy 3,0 milliárd forinttal több az előirányzatnál.

Az Egészségbiztosítási Alaptól a III. csoportú korhatár alatti rokkantsági és baleseti rokkantsági nyugdíjak, hozzátartozói ellátások, 13 havi ellátások és ezek postaköltségei fedezetére átvett összeg 288,4 milliárd forint, ami igazodva a tényleges kiadásokhoz 2,0 milliárd forinttal haladja meg az előirányzatot.

A működési célú bevételek összege 3,2 milliárd forint, ami 1,5 milliárd forinttal több az előirányzatnál. A túlteljesülés nagyobb részét a központi költségvetés általános tartalékából és céltartalékából kapott, különféle feladatokhoz kapcsolódó összegek okozták.

2007-ben az Alap saját kiadásainak összege 2642,5 milliárd forint, ez 77,8 milliárd forinttal haladja meg a tervezett kiadási főösszeget. A többletet alapvetően - az évközi 2,4%-os kiegészítő és visszamenőleges hatályú emelés miatt - az előirányzott összeget meghaladó nyugellátási kiadások indokolják. A 2006. évi összehasonlíthatóvá tett kiadási főösszeghez (a III. csoportú korhatár alatti rokkantsági és baleseti rokkantsági nyugdíjak és az azokkal kapcsolatos egyéb kiadásokat is tartalmazó) viszonyított növekedés 10,6%.

Az Alap kiadásainak 98,8%-át a nyugellátásokra fordított összegek adják, a 2007. évi teljesítés 2611,6 milliárd forint. Ebből az összegből a 13 havi nyugellátásra kifizetett összeg mintegy 193,6 milliárd forint.

A nyugellátási kiadások a megelőző évhez viszonyítva 10,7%-kal nőttek (összehasonlítható adatokból számolva), ennek komponensei a következők voltak:

- 2007 januárjában történt a 4,0%-os mértékű nyugdíjemelés, ami a költségvetési törvényben rögzített makrogazdasági paraméterek 1,7%-os nettó átlagkereset-növekedés és 6,2%-os mértékű fogyasztói árnövekedés súlyozatlan számtani átlagának kerekítéssel meghatározott értéke. Az emelés mintegy 2736 ezer főre terjedt ki, átlagos havi nagysága 2680 forint, a kiadások nagyságát mintegy 94,0 milliárd forinttal növelte;

- 2007. novemberben került sor a 2,4%-os mértékű kiegészítő jellegű és visszamenőleges hatályú emelésre. Erre azért volt szükség, mivel a fogyasztói árakra és ezen belül a nyugdíjas réteg fogyasztására számított árindexre és a nettó keresetekre vonatkozó I-VIII és I-VII. havi adatok azt valószínűsítették, hogy a nyugdíjemelés nagyságát alakító két paraméter várható értéke eltér a költségvetés kialakításánál feltételezett értéktől. Az emelés mintegy 2674 ezer főre terjedt ki, az átlagos havi összeg 1700 forint, a költségkihatás mintegy 58,5 milliárd forint (ideértve a 13. havi ellátás emelését is);

- 2007-ben tovább folytatódott a nyugdíjak korrekciós célú emeléséről szóló 2005. évi CLXXIII. törvény végrehajtása, január 1-jétől az 55%-os mértékű özvegyi nyugdíjak 60%-os mértékre emelkedtek. Szintén január 1-jétől történt az 1988. január 1-je előtt megállapított saját jogú (öregségi és rokkantsági ellátások egyaránt) nyugdíjak nemtől és szolgálati időtől függő differenciált mértékű emelése. Előbbi mintegy 305 ezer főre kiterjedően éves szinten mintegy 12,6 milliárd forinttal növelte a nyugdíjkiadásokat, utóbbi esetében a létszám 593 ezer fő, a kiadási többlet mintegy 26,6 milliárd forint;

- a költségvetés a kivételes nyugellátás-emelés előirányzatát 700,0 millió forintban, a kivételes nyugellátás megállapítására szolgáló előirányzatot 200,0 millió forintban, az egyszeri segély előirányzatát 150,0 millió forintban határozta meg. A rendelkezésre álló összegek teljes egészében felhasználásra kerültek. Kivételes emelésben részesült közel 40 ezer fő, az egy főre jutó emelés havi átlaga 2918 forint, ami az előző évi emelések áthúzódó hatását is figyelembe véve mintegy 1,3 milliárd forinttal növelte a kiadásokat. Kivételes nyugellátást állapítottak meg közel 1,3 ezer főnek, az egy főre eső havi átlag 13 230 forint, egyszeri segélyben részesült közel 12 ezer fő, az egy főre jutó összeg 16 141 forint volt, az árvaellátás továbbfolyósítása közel félezer fő részére történt, az egy főre jutó összeg 30 906 forint volt;

- a 329/2006. (XII. 23.) Korm. rendeletnek megfelelően a vizitdíj kompenzációját szolgáló nyugdíjemelésre is sor került, ez éves szinten közel 2,0 milliárd forint kiadási többletet okozott;

- az un. „automatizmusok” közel 59,0 milliárd forinttal növelték a nyugdíjkiadásokat. Ebben a tényezőben a létszám növekedéséből és cserélődéséből, ennek következményeként az állomány-összetétel változásából, valamint a kiegészítő ellátások számának módosulásából adódó hatás jelenik meg.

2007-ben a nyugellátások reálértéke - a réteg-árindexel számolva és figyelembe véve a nyugdíjakat növelő valamennyi említett intézkedést - 2,2%-kal csökkent a megelőző évhez viszonyítva.

A folyósításhoz kapcsolódó postaköltségek és egyéb kiadások nagysága közel 5,8 milliárd forint.

A központi hivatali és igazgatási szervek működésére fordított kiadások összege 25,1 milliárd forint, ami az összes kiadás közel 1%-a. Az éves előirányzatot 2,5 milliárd forinttal haladja meg a felhasználás. A különbséget egyrészt a 2006. évi előirányzat-maradvány engedélyezett igénybevétele, másrészt a 2007. évi előirányzatban nem szereplő a központi költségvetés céltartalékából és általános tartalékából származó különféle feladatokhoz kapcsolódó térítések (pl. a létszámleépítés többletköltségeinek és az előrehozott 13. havi illetmény megtérítése), valamint a költségvetési törvényben engedélyezett túlteljesülések okozták.

3. Egészségbiztosítási Alap

A költségvetési törvény az Alap bevételi főösszegét 1637,7 milliárd forintban, kiadási főösszegét 1665,2 milliárd forintban, hiányát 27,5 milliárd forintban irányozta elő. A 2007. évi folyamatok szükségessé tették a költségvetés két főösszegének kismértékű módosítását, a 2007. évi CXXXIV. törvény egyaránt 22,2 milliárd forinttal megnövelte a főösszegeket, a hiány tervezett nagysága így változatlan maradt.

Az Alap 2007. évi költségbevetését 1676,0 milliárd forint bevételi és 1648,6 milliárd forint kiadási főösszeggel, és 27,4 milliárd forint többlettel zárta.

A tervezettnél 54,9 milliárd forinttal (27,5+27,4 milliárd forint) jobb költségvetési pozíciót a módosított főösszegeknél 38,8 milliárd forinttal kevesebb kiadás és 16,1 milliárd forinttal több bevétel eredményezte.

A bevételek közel kétharmad része 1101,4 milliárd forint a munkáltatói és a biztosítotti befizetésekből származott, ez az összeg a módosított előirányzatot mindegy 35,4 milliárd forinttal (3,3%-kal) haladta meg.

A bevételi többlet döntően két tényező eredménye:

- a járulékköteles jövedelmek alapját képező bruttó keresettömeg növekedése meghaladta a tervezettet;

- a járulékfizetési jogviszonyok rendezésére irányuló lépések a vártnál is eredményesebbek voltak. 2007-ben hozzávetőleg 600,0 ezer személy jogviszonyát sikerült tisztázni.

A járulékbevételek éven belüli havonkénti (II-XII hónap) eloszlását az jellemezte, hogy

- a II-XI. hónap közötti időszakban az átlag (88,1 milliárd forint) körüli szűk sávban (-4,2%, +4,7%) ingadozott a befizetés;

- hasonlóan, mint a korábbi években decemberben kiugró nagyságú (104,0 milliárd forint) volt a befizetett összeg.

A tartalmilag ebbe a bevételi körbe tartozó késedelmi pótlék és bírság összege közel 5,7 milliárd forint, ami csekély nagysággal 0,3 milliárd forinttal kevesebb az előirányzottnál.

A bevételek 6,8%-át az egészségügyi hozzájárulás adta, a teljesítés (fix összegű és százalékos együttesen) 113,5 milliárd forint, az előirányzathoz viszonyított többlet 2,0 milliárd forint, a megelőző évi teljesítéshez viszonyított növekedés 5,8%. A teljes összegből a fix összegű hozzájárulás nagysága 93,6 milliárd forint volt, ami megegyezik a 2006. évi értékkel.

Az egyéb járulékok és hozzájárulások előirányzott összege 28,9 milliárd forint, a teljesítés ezzel megegyezik. Az idetartozó bevételek legnagyobb súlyt képviselő eleme a munkáltatói táppénzbefizetés, a 23,4 milliárd forint összegű teljesítés, mintegy 1,2 milliárd forinttal kevesebb a tervezett értéknél. Az elmaradás összefügg a táppénzkiadások alakulásával (lásd. a kiadásoknál).

Az Alap bevételeinek mintegy 17,2%-a központi költségvetésből járulék címen átadott pénzeszköz, ennek nagysága az előirányzattal megegyezően 288,9 milliárd forint. A támogatás átadása a biztosítási jogviszonyból származó jövedelemmel nem rendelkező személyek után történik.

Az egészségbiztosítási tevékenységgel kapcsolatos egyéb bevételek összege 50,4 milliárd forint, az előirányzattól való elmaradás 26,8 milliárd forint. A különbséget döntően három előirányzat alakította:

- a szerződés szerinti gyógyszergyártói és forgalmazói befizetések esetében a teljesítés 9,1 milliárd forint, az előirányzat 1,0 milliárd forint volt;

- a folyamatos gyógyszerellátást biztosító gyógyszergyártó és forgalmazói és egyéb gyógyszerforgalmazással kapcsolatos befizetések összege 22,3 milliárd forint. Az előirányzat 45,0 milliárd forintban lett meghatározva, az eltérést a gyártói befizetések egy részének 2008-ra áthúzódó teljesítése és a gyógyszertámogatási kiadások vártnál kedvezőbb alakulása magyarázza;

- a vizitdíjból, kórházi napidíjból 13,3 milliárd forint bevétel származott, az előirányzat 23,4 milliárd forint volt.

2007-ben az Alap kiadásai 1648,6 milliárd forintot tettek ki, ez a módosított kiadási főösszegnél 38,8 milliárd forinttal kevesebb. Az eltérés nagyobb részben a természetbeni és kisebb részben a pénzbeli ellátások körében képződött „megtakarítások” és más előirányzatok esetében jelentkező többletkiadások (központi költségvetési befizetés, működés, a Nyugdíjbiztosítási Alapnak átadott pénzeszköz) egyenlege.

A pénzbeli ellátások tették ki az összes kiadás 13,2%-át, a felhasználás 217,5 milliárd forint, ami az előirányzatnál 8,3 milliárd forinttal kevesebb. Az idetartozó ellátások között meghatározó nagyságrendet képező táppénzkiadások összege 97,4 milliárd forint, az előirányzathoz viszonyított elmaradás 10,3 milliárd forint. Ezt a táppénzes esetek és napok számának tervezettől eltérő alakulása, valamint a passzív táppénz igénybevételi idejének 45 napra való csökkentése (2007. április 1-jétől, előtte 90 nap volt a felső határ) okozta. A terhességi gyermekágyi segélyre kifizetett összeg 33,2 milliárd forint, a törvényben szereplő előirányzat túllépése mintegy 1,1 milliárd forint.

Az Alap kiadásának mintegy kétharmad részét a természetbeni ellátások képezik, az 1090,2 milliárd forint nagyságú felhasználás 60,9 milliárd forinttal kevesebb a módosított előirányzatnál. Ezen belül a jelentősebb nagyságrendet képviselő előirányzatok teljesítése a következő módon alakult.

A gyógyító-megelőző ellátásokra fordítható kiadások előirányzatát a költségvetési törvény 713,8 milliárd forintban határozta meg, ezt a 2007. évi CXXXIV. törvény 15,0 milliárd forinttal megnövelte. Ebből az összegből 13,0 milliárd forint az összevont szakellátásra és 2,0 milliárd forint a mentés előirányzatának kiegészítésére szolgált. Évközben a módosított előirányzatot nem érintő, Kormány és miniszteri hatáskörben elrendelt belső átcsoportosításokra került sor. A költségvetési törvény az előirányzat részeként közel 23,4 milliárd forint céltartalékot képzett, amelynek felhasználhatóságát a vizitdíj, kórházi napidíj bevétel jogcím-csoport előirányzaton elszámolt bevételek mértékéig (13,3 milliárd forint) engedélyezte. A gyógyító-megelőző ellátásokra 2007-ben felhasznált összeg 718,7 milliárd forint, ami a módosított előirányzatnál 10,1 milliárd forinttal kevesebb (az alacsonyabb összegű vizitdíj-elszámolás miatt).

A természetbeni ellátások másik nagy előirányzatát a gyógyszertámogatási kiadások jelentik. 2007-ben az erre a célra fordított kiadások nagysága 323,6 milliárd forint, ami jelentősen 41,8 milliárd forinttal kevesebb a módosított előirányzatnál. A teljesítésből a patikai gyógyszerre utalványozott kiadás közel 300,0 milliárd forint, a speciális beszerzésű (nagyértékű különkeretes gyógyszerek) készítmények támogatására mintegy 18,0 milliárd forint, a méltányossági gyógyszer támogatásra pedig 5,6 milliárd forint lett felhasználva. 2007-ben sikerült a gyógyszertámogatási előirányzaton belül tartani a kiadásokat, ami több intézkedés eredménye. A gyógyszer-gazdaságossági törvény ösztönözte az árversenyt és a fixesítési gyakorlatot, ez jelentős mértékű és széleskörű árcsökkentéseket eredményezett a generikus készítmények körében. Ezen túlmenően sikerült a vényfelírási gyakorlatot is kedvező irányba befolyásolni.

A gyógyászati segédeszközök támogatására fordított összeg 36,6 milliárd forint, ez 3,9 milliárd forinttal kevesebb, mint a módosított előirányzat. A kiadások alakulását befolyásolták a támogatási rendszer változtatását, a gyártók és forgalmazók promóciós tevékenységének szigorítását célzó intézkedések.

A korhatár alatti rokkantsági baleseti rokkantsági, hozzátartozói és az ezekhez tartozó 13. havi ellátások fedezetére a Nyugdíjbiztosítási Alapnak átadott pénzeszköz nagysága 288,4 milliárd forint, ez csekély nagysággal mintegy 2,0 milliárd forinttal több az előirányzatnál.

A központi igazgatási és hivatali szervek működésére fordítható kiadások összegét a törvény 20,2 milliárd forintban határozta meg, a tényleges felhasználás 23,3 milliárd forint lett. A különbözetet az előző évi előirányzat-maradvány felhasználásából, a központi költségvetés céltartalékából és az egyéb forrásokból származó összegek adták.

4. A Kincstári Egységes Számlához kapcsolódó megelőlegezési számla igénybevétele a társadalombiztosítási kiadások finanszírozásához

Az alrendszer két pénzügyi alapjához naponként érkező bevételek és innen naponként teljesítendő kifizetések nagysága a legtöbbször eltér egymástól. A bevételek alakulását lényegesen befolyásolja a járulékok és hozzájárulások jogszabályban rögzített befizetési határideje, valamint a központi költségvetési támogatások szintén jogszabályban meghatározott átutalási időpontja. Az ellátások esetében a kifizetési időpontokat szintén jogszabályok alakítják.

Az említetteken kívül a tényleges napi befizetések és napi kifizetési igények eltérései is befolyásolják a likviditást. Amennyiben a napi kiadások nagyobbak a napi bevételeknél, akkor szükséges a Kincstári Egységes Számlához kapcsolódó megelőlegezési számla igénybevétele, ami kamatmentes hitelt biztosít az alrendszer mindkét pénzügyi alapja részére.

Ennek az igénybevételét további tényezők is befolyásolták:

- az alrendszer 2006. évi hiányának (130,8 milliárd forint) a rendezése a következő évben, a zárszámadási törvény elfogadása után lehetséges (erre 2007. december 28-án került sor), addig ez az összeg a tárgyév likviditási szükségletét növeli;

- 2007-ben az Egészségbiztosítási Alap előirányzott hiánya 27,5 milliárd forint volt.

A táblázat alaponkénti részletezésben tartalmazza a 2007-ben történt hiteligénybevétel néhány fontos adatát, a zárójelben lévő értékek az előző évre vonatkoznak.

 

 

 milliárd forint

 

 Egészségbiztosítási Alap

 Nyugdíjbiztosítási Alap

 Legkisebb napi összeg

 41,7 (110,8)

 1,0 (16,0)

 Legnagyobb napi összeg

 161,1 (549,9)

 237,2 (400,0)

 Átlagos napi érték

 94,0 (466,9)

 46,7 (161,9)

 Hitelállomány az év első napján

 110,8 (374,8)

 16,0 (90,0)

 Hitelállomány az év utolsó napján

 - (110,8)

 - (16,0)

Az alrendszer költségvetési konszolidációját a táblázat adatai is visszatükrözik, mindkét pénzügyi alap esetében a likviditási hitel igénybevétel legkisebb és legnagyobb, valamint átlagos napi összege számottevően csökkent 2006-hoz viszonyítva.

2007-ben az Egészségbiztosítási Alapnak négy decemberi nap kivételével minden napon szüksége volt likviditási hitelre, az előző évben valamennyi napon ez volt a helyzet. A Nyugdíjbiztosítási Alap pozíciója az előző évhez képest lényegesen megváltozott, 134 napon nem vett igénybe hitelt (2006-ban egyetlen ilyen nap sem volt).

5. Létszám és személyi juttatások

A nyugdíjbiztosítási ág engedélyezett létszáma 3872 fő volt, ez megegyezik az előző évivel. Az átlagos statisztikai állományi létszám 3730 fő, a 2006. évi létszámhoz viszonyított csökkenés 4,1%. A személyi juttatásokra 2007-ben felhasznált összeg 14,3 milliárd forint, az előző évi teljesítéshez viszonyított növekedés 8,7%. A növekedést döntően a 13. havi illetmény előlegének kifizetése (július-december), és az előző évi létszámleépítés miatt áthúzódó kiadások okozták.

Az egészségbiztosítási ág tárgyévre engedélyezett létszáma 3120 fő volt, ami az előző évinél 3,3%-kal kisebb (a változás összehasonlíthatóvá tett adatokból számolva itt és a továbbiakban). Az átlagos statisztikai állományi létszám 3246 fő, a 2006. évihez viszonyított csökkenés mintegy 5%. Az ágban személyi juttatásokra felhasznált összeg 12,6 milliárd forint, az előző évihez képest a növekedés 8,6%, az okok megegyeznek a másik ágnál elmondottakkal.

6. A társadalombiztosítás pénzügyi alapjai 2007. évi beszámolójának auditálása

Az Áht. 86/A. §-a szerint Az egészségbiztosítási szerv és a Nyugdíjbiztosítási Alap kezeléséért felelős nyugdíjbiztosítási szerv az irányelvek alapján a nyugdíjpolitikáért felelős miniszter, valamint az egészségbiztosításért felelős miniszter közreműködésével elkészítik a kezelésükben lévő társadalombiztosítási pénzügyi alap költségvetésének végrehajtásáról szóló zárszámadást, és továbbítják az államháztartásért felelős miniszternek az alaponként és összevontan bemutatott zárszámadási javaslatot.

A Kormány a társadalombiztosítás pénzügyi alapjai költségvetésének végrehajtásáról szóló zárszámadási javaslatát a társadalombiztosítás pénzügyi alapjai költségvetési beszámolójának könyvvizsgálói hitelesítését követően fogadja el. A Kormány a hitelesített mérleget is tartalmazó beszámolót megküldi az Állami Számvevőszéknek, a könyvvizsgálatok eredményéről a zárszámadás keretében tájékoztatja az Országgyűlést.

A társadalombiztosítás pénzügyi alapjainak 2007. évi beszámolóinak és mérlegeinek az auditálása a könyvvizsgálók részéről záradékolás nélkül megtörtént.

X. A helyi önkormányzatok gazdálkodása

1. A helyi önkormányzatok gazdálkodásának általános értékelése

A helyi önkormányzati rendszerben 2007. év folyamán az önkormányzatok száma 3 194 volt, 2006-hoz képest nem változott. A 2006. december 31-e, illetve 2007. december 31-e között bekövetkezett belső szerkezeti változásokat önkormányzat típusonként az alábbi táblázat tartalmazza:

 

 A helyi önkormányzatok önkormányzat típusonkénti megoszlása

 Önkormányzat típusok

 2006.

 2007.

 Főváros

 1

 1

 Kerület

 23

 23

 Megye

 19

 19

 Megyei jogú város

 23

 23

 Város

 265

 274

 Nagyközség

 155

 146

 Község

 2 708

 2 708

 Összesen

 3 194

 3 194

A helyi önkormányzatok a 2007. költségvetési év során 3 350,0 milliárd forint tárgyévi bevételből gazdálkodtak, ami 3,7%-kal haladta meg az eredeti előirányzatot és 3,2%-kal magasabb az előző évi bevételnél. Ez az összeg 269,2 milliárd forinttal magasabb a GFS rendszerű bevételeknél, magában foglalva a hitelbevételeket és az értékpapírok értékesítéséből származó bevételeket is. A hitelbevételek előző évben tapasztalt növekedési üteme megfordult, a tavalyi 62,7%-os mértékű bővüléstől jelentősen elmaradva 2007-re csaknem felére estek vissza e bevételek. A hitelbevételek 75,1 milliárd forintos csökkenésével szemben csaknem hatszoros emelkedést mutatnak az értékpapírok, a hosszú lejáratú pénzügyi befektetések, az államkötvények értékesítéséből származó bevételek.

A helyi önkormányzatok 2007. évi gazdálkodására is általánosan megfogalmazható, hogy sikerült a kötelező feladatok ellátása mellett megőrizni működőképességüket. A korábbi évek gyakorlatát folytatva a hatékonyabb működés érdekében a közoktatási intézménystruktúra átalakítását, az új közoktatási társulások megalakítását, a többcélú kistérségi társulásokhoz való csatlakozást választotta sok önkormányzat.

A takarékos gazdálkodás - létszámcsökkentés, intézmények összevonása, megszűntetése, átadása - mellett a bevételek növelése útján - hatékonyabb adóztatással, a pályázati lehetőségek kihasználásával - is igyekeztek gazdálkodási egyensúlyukat megőrizni az önkormányzatok.

Az önkormányzatoknál a hitelfelvételek mellett már egyre nagyobb szerep jutott a kötvény kibocsátásnak. Míg az előző esztendőben a kibocsátott kötvényállomány 22,1 milliárd forint volt, addig ez 2007 végére több, mint nyolcszorosára 188,2 milliárd forintra nőtt.

2007. évben már a többcélú kistérségi társulásoknak (együttműködésüket először 2004-ben támogatta a központi költségvetés) a közszolgáltatási feladatok ellátásában betöltött integráló szerepük csaknem teljes körűnek mondható: a normatív, kötött támogatások között 22,3 milliárd forintos támogatást folyósított a központi költségvetés számukra. A támogatás nemcsak az általuk nyújtott közszolgáltatási (közoktatási, szociális, gyermekjóléti, belső ellenőrzési, mozgókönyvtári) feladatok ellátásához, hanem általános működésükhöz is (elsősorban a munkaszervezet működéséhez) fedezetet teremtett.

A 2007. év indulásakor az ország 166 (Debrecent és Budapestet figyelmen kívül hagyva) kistérségében működött többcélú kistérségi társulás. Az őket megillető támogatásra az év elején 159 többcélú társulás volt jogosult. 2007. év közben az Országgyűlés elfogadta a települési önkormányzatok többcélú kistérségi társulásáról szóló 2004. évi CVII. törvény módosítását, mely alapján új kistérségek alakultak. A módosítás érintette a debreceni kistérséget, itt is alakult többcélú kistérségi társulás. Ennek eredményeként az év végén 173 többcélú kistérségi társulás működött azonban 164 volt jogosult támogatásra.

Az alábbi táblázat szemlélteti, hogy a kistérségi társulások közül hányan részesültek az egyes közszolgáltatási feladataikhoz támogatásban.

 

 

 Közszolgáltatási feladat

 A közszolgáltatási feladatot vállaló, ahhoz támogatásban részesülő kistérségi társulások száma

 Közoktatási feladat

 164

 Szociális intézményi feladat

 33

 Szociális alapszolgáltatási feladat

 128

 Gyermekjóléti szakellátási feladat

 3

 Gyermekjóléti alapellátási feladat

 145

 Belső ellenőrzési feladat

 154

 Mozgókönyvtári feladat

 85

A támogatás 22,3 milliárd forintos felhasználásában érintett 164 többcélú kistérségi társulást összesen 3 055 önkormányzat alkotta.

A többcélú kistérségi társulások - mint közvetlen intézményi fenntartók - összesen 38,1 milliárd forint tárgyévi bevétellel gazdálkodtak, ami az önkormányzati bevételek 1,1%-a. Ez az arány 0,5 százalékponttal magasabb az előző évinél. A bevételek jelentős részét, 83,4%-át a kistérségi társulásokat közvetlenül, valamint az általuk fenntartott intézmények után megillető állami támogatások és hozzájárulások, a fennmaradó hányadot a saját bevétellel és a tag önkormányzat által átadott pénzeszközök tették ki.

A kiadások közel 81,4%-át - 32,3 milliárd forintot, mely csaknem háromszorosa az előző évinek - folyó működésre költötték. Fejlesztésre ugyanakkor 6,1 milliárd forintot használtak fel, ami 15,3%-a a 2007. évi összes kiadásainak. Az egyéb kiadások összesen 1,2 milliárd forintot - 3,3%-ot - tettek ki.

A kistérségi kiadásokból

- a személyi juttatások teljesítése 16,0 milliárd forint volt, ami az összkiadás 40,4%-a. E kiadás az előző évhez viszonyítva 10,7 milliárd forinttal - több, mint háromszorosára - nőtt,

- társadalombiztosítási járulék címén a kistérségi társulások 5,1 milliárdot fizettek be a társadalombiztosítási alapok részére. Ez az összeg - a kiadások 12,9%-a - a munkaadói járulékot és az egészségügyi hozzájárulást is tartalmazza,

- a dologi kiadásokra 11,2 milliárd forintot fordítottak, 5,3 milliárd forinttal többet, mint 2006-ban, ami 89,8%-os emelkedést jelentett,

- felhalmozási és tőkejellegű kiadásai 1,8 milliárd forinttal csökkentek, így 6,1 milliárdot tettek ki a 2007-ben,

- a fennmaradó 1,2 milliárd forintot kölcsönnyújtásra, pénzeszközátadásra és egyéb folyó átutalásokra fordították.

A többcélú kistérségi társulások feladatellátását ágazati megoszlásban a következő táblázat tükrözi:

A kistérségi társulások feladatellátása 2007-ben

 

 

 

 

 

 

 Működési kiadás millió forintban

 Fejlesztés millió forintban

 Összesen millió forintban

 Megoszlás %-ban

 Oktatás

 7 231,6

 216,7

 7 448,3

 19,4

 Kultúra

 312,1

 325,7

 637,8

 1,7

 Egészségügy

 1 140,6

 48,8

 1 189,4

 3,1

 Szociálpolitika

 13 457,9

 238,7

 13 696,6

 35,7

 Igazgatás

 6 972,1

 3 698,7

 10 670,8

 27,8

 Egyéb

 3 155,8

 1 544,1

 4 699,9

 12,3

 Összesen

 32 270,1

 6 072,7

 38 342,8

 100,0

2. A 2007. évi önkormányzati költségvetés végrehajtása

2.1. A folyó és felhalmozási bevételek, valamint kiadások egyenlegei

A helyi önkormányzatok hitelműveletek nélküli konszolidált egyenlege -53,9 milliárd forint. Ha nem vesszük figyelembe a 24,0 milliárd forint összegű privatizációs bevételt, - ami részvény-értékesítésből és vállalat-értékesítésből származik - akkor a konszolidált egyenleg -77,9 milliárd forint, ami a tavalyi -172,1 milliárd forinthoz képest 94,3 milliárd forinttal kisebb hiányt mutat.

A helyi önkormányzatoknál ugyan egységes pénzalap van, de - a jelenségek mögött az okokat feltárva - külön is indokolt vizsgálni a folyó- és a felhalmozási bevételeket és kiadásokat, illetve ezek egyenlegét.

A folyó bevételek és kiadások egyenlege +88,5 milliárd forint, ami 59,0 milliárd forinttal magasabb, mint 2006-ban. Alakulásában különféle ellentétes irányú tendenciák játszanak szerepet.

Az önkormányzatok 2006-hoz képest több helyi bevételre tettek szert. Azok az önkormányzatok, amelyeknek a területén adóztatható adótárgy vagy adóalany található, éltek valamelyik helyi adó bevezetésének lehetőségével. Változatlan azonban az a gyakorlat, hogy elsődlegesen a vállalkozói szférát adóztatják. Továbbra is a leggyakrabban működtetett adónem a helyi iparűzési adó. Mindezek ismeretében látható, hogy az önkormányzati körben a helyi adók bevétele 12,5%-kal, 56,3 milliárd forinttal haladta meg a 2006-ban realizáltat. A helyi adónemek közül a „legfiatalabb” a 2006-ban bevezetett luxusadó. E jogcímen 2007-ben 134,4 millió forint bevételük keletkezett az önkormányzatoknak, 29,8%-kal több, mint a bevezetés évében. Emelkedett a gépjárműadóból befolyt bevétel összege is 11,1 milliárd forinttal, 21,6%-kal nőtt az előző évhez képest.

Tavaly - évek óta először - nőtt az önkormányzatok pénzügyi befektetési tevékenysége, amit az évközi rövidlejáratú értékpapírok forgalma után realizált, az előző évihez képest 3,7 milliárd forinttal magasabb kamatbevétel összege jelez. Ez nem csupán az előző évi, hanem a 2005. évi teljesítés összegét is meghaladja.

Az előzőektől csekélyebb mértékben ugyan, de 7,3%-kal emelkedett az önkormányzatok személyi jövedelemadó bevétele is.

E folyamatok hatását csökkentette az illetékbevételek - látszólagos - visszaesése 17,7%-kal -12,6 milliárd forinttal - (részletek a 2.2.1. pontban) valamint a környezetvédelmi bírságból keletkező bevétel jelentős 56,5%-os csökkenése, ami így 565,7 millió forintra teljesült.

Kiadási oldalról a személyi juttatásokra fordított összeg alig érzékelhetően 0,8%-kal haladta meg az előző évit és így 1 122,7 milliárd forintra teljesült, ami döntően a szigorúbb bér- és létszámgazdálkodásra ösztönző jogszabályi környezetnek (pl.: pedagógusok heti kötelező óraszám emelkedése) tudható be. A bérekhez kapcsolódó járulékok területén az emelkedés ennél kissé magasabb 1,1%-os mértékű volt, összegében 3,8 milliárd forinttal több, mint 2006-ban.

A dologi kiadások 1,6%-kal kisebb mértékben teljesültek az előző évhez képest, és 796,6 milliárd forintot tettek ki.

Emelkedett viszont az önkormányzatok által kifizetett társadalom és szociálpolitikai juttatások összege. E célra 16,7%-kal 18,3 milliárd forinttal fordítottak többet a települések mint 2006-ban.

Általánosságban megállapítható, hogy az önkormányzatok a folyó működési bevételek és kiadások terén tudtak megtakarítást elérni, pozitív egyenleggel zárni, ami 2006. évhez képest növekvő mértékű. Az előző év teljesítéséhez mérten 2007-ben a tárgyévi bevételek 3,2%-kal nőttek, a tárgyévi kiadások 1,3%-kal csökkentek.

A felhalmozási bevételeknek és kiadásoknak a 2006. évivel történt összevetése alapján megállapítható, hogy a pénzforgalom alakulását 2007-ben - döntően az államháztartáson kívüli és belüli (ez utóbbi, az ún. támogatásértékű) felhalmozási bevételek, kisebb részben a fejlesztési célú állami hozzájárulások és támogatások csökkenése miatt - a csekélyebb mértékű befektetési és fejlesztési tevékenység határozta meg.

2007-ben a privatizációs bevételek 54,8%-kal, 8,5 milliárd forinttal növekedtek. Mind a részvény-értékesítésből származó bevétel - 54,6%-kal - mind a vállalat-értékesítésből származó bevételek - 51,0%-kal - emelkedtek és 23,5 illetve 0,5 milliárd forintot jelentettek.

A fejlesztési, felhalmozási bevételek az előző évihez képest 11,1%-os csökkenésében szerepe volt a fejlesztési célú állami hozzájárulások és támogatások 3,8%-os csökkenésének. E jogcím tartalmazza többek között, a címzett és céltámogatásokat, a fejlesztési célú központosított előirányzatokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, a rendkívüli esőzés miatti lakossági károk enyhítésére szolgáló támogatás összegét, a leghátrányosabb helyzetű kistérségek felzárkóztatásának támogatását, a 2006 tavaszán kialakult rendkívüli árvíz, belvíz miatt keletkezett károk enyhítésének támogatását, a martinsalakos feltöltésre épült, életveszélyessé vált ózdi közgazdasági szakközépiskola kiváltásának támogatását, valamint az egyes önkormányzati beruházások támogatását.

Az önkormányzatok fejlesztési célú beruházásaik, felújításaik, valamint a nagy értékű tárgyi eszköz felújításaik megvalósításához csökkenő mértékben vettek igénybe hitelt.

A felhalmozási bevételek és kiadások egyenlege -142,4 milliárd forint, ami a 2006. évi -186,0 milliárd forintot tekintve 43,6 milliárd forintos javulást mutat.

Összegzésként megállapítható, hogy az önkormányzatok a folyó működés bevételeinek és kiadásainak pozitív egyenlegét „forgatták át” fejlesztési, felhalmozási tevékenységük finanszírozására.

 

 

 

 

 A működési, valamint a fejlesztési célú bevételek és kiadások egyenlegének alakulása 2005-2007. években

 

 

 

 millió forint

 Megnevezés

 2005. évi teljesítés

 2006. évi teljesítés

 2007. évi teljesítés

 Folyó bevételek és kiadások

 

 

 

 Intézményi tevékenységek bevételei *

 258 654,5

 264 792,5

 272 339,1

 Kamatbevételek

 18 131,2

 15 652,1

 19 449,4

 Illetékek

 67 288,1

 71 096,7

 58 539,8

 Helyi adók

 397 923,4

 448 936,3

 505 266,9

 Környezetvédelmi bírság

 1 103,7

 998,0

 432,3

 Egyéb sajátos bevételek

 51 958,1

 52 869,0

 57 820,6

 Személyi jövedelemadó

 439 932,1

 460 748,3

 494 276,2

 Gépjárműadó

 49 176,8

 51 266,0

 62 432,1

 Luxusadó

  

 103,5

 134,4

 Működési célú állami hozzájárulások és támogatások összesen

 756 965,6

 711 268,0

 710 378,5

 Egészségbiztosítási Alaptól átvett pénzeszközök

 385 088,2

 385 569,5

 372 266,6

 Egyéb államháztartáson belüli átutalások

 40 515,6

 63 262,0

 54 293,7

 Államháztartáson kívülről származó pénzeszközök

 27 935,1

 30 731,1

 31 845,6

 Folyó, működési bevételek összesen

 2 494 672,4

 2 557 293,0

 2 639 475,2

 Személyi juttatások

 1 066 137,9

 1 113 502,0

 1 122 656,0

 Tb. járulék, munkaadói járulék, eü. hozzájárulás

 346 625,3

 351 426,8

 355 234,0

 Dologi kiadások

 744 871,6

 809 242,7

 796 561,7

 Társadalom és szociálpolitikai juttatások

 130 749,3

 109 421,4

 127 738,1

 Ellátottak pénzbeli juttatása

 8 973,2

 9 255,6

 8 902,7

 Működési célú pénzeszköz átadás államháztartáson belülre

 4 089,4

 1 780,7

 5 099,6

 Működési célú pénzeszköz átadás államháztartáson kívülre

 108 571,9

 133 207,7

 134 743,0

 Folyó, működési kiadások és támogatások összesen

 2 410 018,6

 2 527 836,9

 2 550 935,1

 Folyó, működési bevételek és kiadások egyenlege

 84 653,8

 29 456,1

 88 540,1

 Felhalmozási bevételek és kiadások

  

  

  

 Tárgyi eszközök, föld és immateriális javak értékesítése

 105 080,6

 114 447,3

 91 991,1

 Részvények értékesítése

 15 565,0

 15 228,1

 23 496,3

 Vállalat értékesítéséből származó bevételek

 581,6

 317,2

 479,1

 Államháztartáson belüli felhalmozási bevételek

 76 883,4

 131 092,9

 115 804,8

 Államháztartáson kívüli felhalmozási bevételek

 73 850,0

 79 186,9

 59 562,7

 Fejlesztési célú állami hozzájárulások és támogatások összesen**

 124 408,5

 155 850,8

 149 948,0

 Fejlesztési, felhalmozási bevételek összesen

 396 369,1

 496 123,2

 441 282,0

 Tárgyi eszközök, föld és immateriális javak felhalmozása, pü. Befektetések

 310 817,2

 377 635,7

 321 106,9

 Államháztartáson belüli felhalmozás célú átutalások

 1 751,3

 1 780,8

 1 695,3

 Államháztartáson kívüli felhalmozás célú átutalások

 83 703,7

 107 433,4

 103 722,9

 Nagyértékű tárgyi eszközök felújítása ÁFÁ-val

 98 862,9

 127 397,1

 99 298,3

 Beruházások ÁFÁ-ja 

 67 263,2

 67 842,5

 57 856,7

 Fejlesztési, felhalmozási kiadások összesen

 562 398,3

 682 089,5

 583 680,1

 Fejlesztési, felhalmozási bevételek és kiadások egyenlege

 - 166 029,2

 - 185 966,3

 - 142 398,1

 Privatizációs bevétel nélküli fejlesztési bevételek és kiadások egyenlege

 - 182 175,8

 - 201 511,6

 - 166 373,5

 GFS rendszerű bevételek összesen

 2 891 041,5

 3 053 416,2

 3 080 757,2

 GFS rendszerű kiadások összesen

 2 972 416,9

 3 209 926,4

 3 134 615,2

 GFS rendszerű egyenleg

 - 81 375,4

 - 156 510,2

 - 53 858,0

 Privatizációs bevétel nélküli GFS rendszerű egyenleg

 - 97 522,0

 - 172 055,5

 - 77 833,4

 

 

 

 

 * Áfát is tartalmaz

 ** A címzett és céltámogatásokat, a fejlesztési célú központosított előirányzatokat, a helyi önkormányzatok fejlesztési és vis maior feladatainak támogatását, a vis maior tartalékot, a Budapest 4-es metró építésének támogatását, a rendkívüli esőzés miatti lakossági károk enyhítésére szolgáló támogatást, a leghátrányosabb helyzetű kistérségek felzárkóztatásának támogatását, a 2006 tavaszán kialakult rendkívüli árvíz, belvíz miatt keletkezett károk enyhítésének támogatását, a martinsalakos feltöltésre épült, életveszélyessé vált ózdi közgazdasági szakközépiskola kiváltásának támogatását, valamint az egyes önkormányzati beruházások támogatását tartalmazza.

2.2. A bevételek alakulása

A helyi önkormányzatok 2007. évi - hitelműveletekkel együtt számított - tárgyévi bevételeinek összege 3350,0 milliárd forint, ami 104,8 milliárd forinttal, 3,2%-kal haladta meg a 2006. évben teljesített bevételeket.

Ezen túlmenően az önkormányzatok feladataik finanszírozására rendelkezésre állt 228,5 milliárd forint nyitó pénzkészlet is. A szigorú és körültekintő gazdálkodás eredményeként ennek felhasználására végső soron nem került sor, sőt e pénzkészlet december 31-én 375,5 milliárd forinttal zárt.

Így a helyi önkormányzatok rendelkezésére állt mindösszesen 3578,5 milliárd forint, amely az előző évhez képest 97,4 milliárd forinttal, 2,8%-kal több.

 

 A helyi önkormányzatok 2006. évi és 2007. évi bevételi forrásainak megoszlása %-ban

 

 Megnevezés

 2006. évi teljesítés

 2007. évi előirányzat

 2007. évi teljesítés

 1. Saját folyó bevételek

 26,3

 26,7

 27,3

 ebből: -helyi adók

 13,8

 13,9

 15,1

 2. Átengedett bevételek

 15,8

 17,6

 16,6

 ebből: - személyi jövedelemadó

 14,2

 15,9

 14,8

 - gépjárműadó

 1,6

 1,7

 1,9

 3. Felhalmozási és tőke jellegű bevételek

 10,5

 12,3

 8,7

 4. Állami hozzájárulások és támogatások 

 26,7

 25,9

 25,7

 ebből: - normatív állami hozzájárulások és támogatások

 15,9

 15,9

 15,2

 - címzett és céltámogatások

 2,1

 1,8

 1,9

 5. Támogatásértékű működési bevétel Egészségbiztosítási Alaptól

 11,9

 12,1

 11,1

 6. Egyéb támogatásértékű működési bevételek, visszatérítések

 2,9

 1,3

 2,6

 7. Hitel, kötvény, értékpapír bevétel

 5,9

 4,1

 8,0

 Tárgyévi bevételek összesen

 100,0

 100,0

 100,0

A bevételek főbb csoportonként a következők szerint alakultak:

2.2.1. A saját folyó bevételek összege 913,7 milliárd forint, amely 7,0%-kal haladta meg az előző évit.

Ezen belül:

- Az intézményi működési bevételek 291,8 milliárd forintra teljesültek, az előző évi teljesítést mintegy 11,3 milliárd forinttal, 4,0%-kal meghaladva. Ennek keretében az intézményi tevékenységek bevételei, amelyek az alaptevékenység körében végzett szolgáltatások díjából, bérleti és lízing díjbevételekből tevődtek össze, mintegy 2,9%-kal 5,9 milliárd forinttal bővültek.

- A kamatbevételek 19,4 milliárd forintot tettek ki, és így 3,8 milliárd forinttal haladták meg a 2006. évi összeget, annak ellenére, hogy a jegybanki alapkamat az év eleji 8%-ról júniusban 7,75%-ra, majd szeptemberben 7,5%-ra csökkent. Az önkormányzatok - a főként kötvénykibocsátásokból származó - szabad pénzeszközeiket leginkább kincstárjegyekben és bankbetétekben kamatoztatták.

- Az Áfa bevételek 2,7%-kal, 1,7 milliárd forinttal növekedtek az intézményi tevékenységek bevételeivel arányosan.

- A helyi önkormányzatokat megillető illetékbevétel tervezett összege 62,4 milliárd forint volt. A befolyt bevétel 58,5 milliárd forint, amely a 2006. évi bevételnek „csak” 82,3%-a, de ha figyelembe vesszük, hogy:

= az önkormányzatoknak nem kellett az illetékhivatalokat fenntartaniuk (ez 2006-ban 10,4 milliárd forintba került),

= a korábbi évek utalási rendje szerint még decemberben folyósított, mintegy 3 milliárd forint bevételt az önkormányzatok 2008. januárjában kapták meg,

akkor látható, hogy az illetékbevételek a 2006. évi szinten maradtak. A 2006. évhez képest 12,6 milliárd forint bevételcsökkenés döntően a megyéknél következett be (10 milliárd forint). Kisebb részben a fővárosnál (3,3 milliárd forint), amit alig változtatott a megyei jogú városoknál érzékelhető 0,6 milliárd forint növekedés.

- A helyi adóban a tervezett előirányzat 450,2 milliárd forint volt, amely 505,3 milliárd forintra teljesült. Ez 55,1 milliárd forinttal - 12,2%-kal - több, mint a 2006. évi bevétel. A növekmény döntő többsége - az adó súlyára tekintettel - értelemszerűen az iparűzési adóban következett be.

= Az iparűzési adóbevétel mintegy 427,1 milliárd forintot tett ki, amely az összes helyi adóbevétel 85%-a. Ebben az adónemben az előző évhez képest 47 milliárd forinttal, 12,4%-kal több bevétel keletkezett. A bevétel növekedés egyfelől visszavezethető az adóalapra ható árszínvonal- és gazdasági növekedésre, másfelől pedig a korábban adott önkormányzati adóelőnyök egy részének lejártára.

= A többi helyi adó (építményadó, telekadó, magánszemély kommunális adója, vállalkozók kommunális adója, tartózkodási idő utáni idegenforgalmi adó, építmény utáni idegenforgalmi adó) összesen 78,2 milliárd forint bevételt biztosított, amely 9,5 milliárd forinttal - 13,8%-kal - több, mint 2006. évben volt. A növekedés kizárólag az önkormányzatok által helyi adó rendeletben megállapított adómérték emelésének következménye, amely elsősorban az építményadóban - a nem lakás céljára szolgáló építmények esetében - volt jelentősebb mértékű.

- Az osztalék és koncessziós díj bevételek 18,3 milliárd forintot tettek ki, így 23,2%-kal meghaladták a 2006. évit. Ezen belül csökkenő mértékben ugyan, de továbbra is a koncessziós bevételek képviseltek nagyobb arányt (51,9%) 9,5 milliárd forinttal (2006-ban 7,8 milliárd forinttal, 52,3%).

- Az egyéb sajátos bevételek, bírságok 39,8 milliárd forintra teljesültek, ami a 2006. évi 102,5%-a. E sor tartalmazza a környezet- és természetvédelmi, a műemlékvédelmi, az építésügyi bírságokból, a talajterhelési díjból, a pótlékokból származó bevételeket.

 

 Helyi adó, gépjárműadó és illeték bevételek alakulása

 millió forint

 

 2006. évi tény

 2007. évi előirányzat

 2007. évi tény

 Helyi adó

 448 936,3

 450 200

 505 266,9

 

 Építményadó

 47 895,5

 53 000

 54 556,0

 

 Telekadó

 5 704,9

 5 400

 6 900,3

 

 Kommunális adó

 9 543,0

 10 000

 10 330,1

 

 Vállalkozók 

 1 268,4

 1 400

 1 261,4

 

 Magánszemélyek

 8 274,5

 8 600

 9 068,7

 

 iparűzési adó

 380 158,3

 376 300

 427 133,6

 

 idegenforgalmi adó

 5 634,6

 5 500

 6 346,9

 

 tartózkodási idő után

 4 357,1

 4 300

 4 935,3

 

 építmény után

 1 277,5

 1 200

 1 411,6

 Gépjárműadó 

 51 266,0

 56 000

 62 432,1

 

 belföldi gépjárművek utáni adó

 51 266,0

 56 000

 62 432,1

 

 helyi önkormányzat

 51 266,0

 56 000

 62 432,1

 

 központi költségvetés

 0

 0

 0

 Termőföld bérbeadásából származó jövedelemadó

 145,3

 170

 114

 Talajterhelési díj

 370,2

 200

 767,1

 Luxusadó

 103,5

 500

 134,4

 Illeték

 71 096,7

 62 400

 58 539,8

2.2.2. Az átengedett bevételek teljesítése 557,0 milliárd forint, amely a 2006. évi bevételt 8,7%-kal haladja meg.

- A 2007. évi átengedett személyi jövedelemadó - a korábbi évvel megegyezően - az állandó lakóhely szerint az adózók által két évvel korábban bevallott SZJA 40%-a. A személyi jövedelemadó helyben maradó része 102,6 milliárd forint volt. A jövedelemkülönbség mérséklésre 85,6 milliárd forint állt az önkormányzatok rendelkezésére, míg 306,1 milliárd forint normatív módon került elosztásra. Az együttesen átengedett SZJA a 2006. évihez viszonyítva 33,5 milliárd forinttal, 7,3%-kal növekedett.

A 2007. évi jövedelemkülönbség mérséklés elszámolása során 1288 önkormányzat 6,9 milliárd forintot visszafizetett, tekintettel arra, hogy iparűzési adóerőképessége az általa tervezettnél év végén kedvezőbben alakult. 1016 önkormányzat viszont 1,5 milliárd forint pótlólagos támogatást kapott. A fennmaradó nettó 5,4 milliárd forint - a 2007. évi költségvetési törvénynek megfelelően - a kiegészítéssel érintett önkormányzatok között kerül felosztásra, lakosságszámuk és jövedelemkülönbség mérséklési értékhatáruk szorzatának arányában.

-A gépjárműadó bevétel 2007. évi előirányzata 56 milliárd volt. A bevétel 62,4 milliárd forintra teljesült, a 2006. évihez képest 11,2 milliárd forinttal (21,7%-kal) nőtt. A gépjárműadó bevétel növekedésére hatottak a gépjárműadóról szóló 1991. évi LXXXII. törvény 2007. január 1-jétől hatályba lépő módosításai. A személygépkocsik és a motorkerékpárok adó alapja - a korábbi önsúly helyett - a gépjármű hatósági nyilvántartásban kW-ban kifejezett teljesítménye. Az adóalap változás és a differenciált adómérték következményeként - ún. adóteher-átrendeződés következett be - az értékesebb gépkocsik, motorkerékpárok után a jelenleginél magasabb, míg a kevésbé értékes gépkocsik után alacsonyabb adóteherszint érvényesül azzal, hogy a törvényi változásoknak megfelelően összességében emelkedett az egy személygépjármű után fizetendő átlagos adó. A személygépkocsik és motorkerékpárok után ugyanakkor megszűnt a 20%-os; 30%-os vagy 50%-os adókedvezmény.

Szintén megszűnt az elavult konstrukciójú EURO-II-es, azaz „4” környezetvédelmi besorolású tehergépjárművek és autóbuszok utáni kedvezmény. Az EURO-III-as környezetvédelmi besorolású gépjárművek után pedig a korábbi 30%-os kedvezmény helyett 20%-os kedvezmény jár, míg az EURO-IV-es vagy EURO-V-ös környezetvédelmi besorolású gépjárműveket 30%-os kedvezmény illet meg.

- Luxusadóból 134,4 millió forint bevétel realizálódott, amely az előző évi 103,5 millió forint bevételhez képest a vártnál csak kisebb mértékben, vélhetően az elégtelen ellenőrzés miatt 30,9 millió forinttal emelkedett.

- A termőföld bérbeadásából származó jövedelemadóból az önkormányzatok 150,6 millió forint bevételt realizáltak.

2.2.3. A felhalmozási és tőkejellegű bevételek 291,3 milliárd forintot tettek ki. Ez 48,9 milliárd forinttal, 14,4%-kal kevesebb a 2006. évihez viszonyítva.

- Ezen belül az egyik legnagyobb csökkenés a tárgyi eszközök értékesítéséből származó bevételnél tapasztalható, az előző évhez képest 19,6%-kal kevesebb bevétel (összesen 92,0 milliárd forint) folyt be.

- A privatizációs bevételek - melyek a részvények, részesedések értékesítéséből, vállalatértékesítésből származó bevételekből tevődtek össze - az előző évihez viszonyítva 8,4 milliárd forinttal (54,2%-kal) növekedtek. E bevételekre jellemző, hogy csak az önkormányzatok viszonylag szűk körére korlátozódtak (több, mint 60%-a a Fővárosi Önkormányzat bevételeiben jelent meg).

- A támogatásértékű felhalmozási bevételek (államháztartáson belülről átvett pénzeszközök) 15,3 milliárd forinttal (11,7%-kal), az EU támogatások pedig 5,5 milliárd forinttal (22,7%-kal) csökkentek az előző évhez viszonyítva.

A fejezetek az EU-tól kapott pénzeszközöket a hazai társfinanszírozással együtt utalják az önkormányzatok számlájára. A teljesítési adatokból arra lehet következtetni, hogy az EU-tól kapott pénzeszközök nem minden esetben kerültek önálló soron bemutatásra, egy részüket a támogatásértékű felhalmozási bevételek tartalmazzák. Érdemes ezért a két sort együtt is vizsgálni. Ekkor az előző évhez mért csökkenés 13,4% (155,3 milliárd forintról 134,5 milliárd forintra).

A 2007. évi előirányzathoz viszonyított 53,6%-os teljesítés oka, hogy az Új Magyarország Fejlesztési Terv (ÚMFT) egészénél - így az önkormányzatok esetében is - késedelmet szenvedett a pályázatok kiírása, valamint a kiemelt projektek megvalósítása. Mivel az ÚMFT 2007. évi előirányzatait 3 év alatt kell felhasználni, így az alacsony teljesítés nem veszélyezteti az uniós támogatások lehívását. A kifizetések nagyobb részben a Nemzeti Fejlesztési Terv keretében történtek, aminek felhasználása meghaladta a tervezettet. E forrásokat döntően környezetvédelmi, oktatásfejlesztési és egészségügyi infrastruktúra-fejlesztési célra használták fel az önkormányzatok.

- Az államháztartáson kívülről felhalmozási célra átvett pénzeszközök mintegy 59,6 milliárd forintot jelentettek, ez 75,2%-a az előző évi teljesítésnek.

2.2.4. Az állami hozzájárulások és támogatások

A központi költségvetés a helyi önkormányzatok részére az év során 860,3 milliárd forint állami hozzájárulást és támogatást utalt át, amely 24,6 milliárd forinttal, 2,9%-kal magasabb az országgyűlési előirányzatnál.

- A legnagyobb csoportot a normatív állami hozzájárulások képezték. Ezen a jogcímen az országgyűlési előirányzattól kis mértékben elmaradó, összesen 510,8 milliárd forint folyósítása történt meg, összhangban az évközi mutatószámok változásával. Ennek ágazati-funkcionális alakulását a 4. fejezet mutatja be részletesen.

- A normatív kötött felhasználású támogatások - szintén a jogos igénybevétel tervezettől eltérő alakulása következtében - az előirányzott összeg 106,5%-ában, 61,2 milliárd forinttal teljesültek. Ágazati-funkcionális alakulását szintén a 4. fejezet tartalmazza.

- A színházi támogatások az előirányzatnak megfelelően, 10,8 milliárd forint összegben teljes egészében átutalásra kerültek az érintett önkormányzatoknak.

- A központosított előirányzatok 2007. évi teljesülése 133,7 milliárd forint, ami az országgyűlési előirányzatot 35,0 milliárd forinttal haladta meg.

Év közben mintegy 45 milliárd forint került átcsoportosításra a „Helyi szervezési intézkedésekhez kapcsolódó többletkiadások támogatása” előirányzatra a költségvetési szerveknél foglalkoztatottak 2007. év után járó tizenharmadik havi illetményének finanszírozására. Ugyanakkor több, mint 10 milliárd forint előirányzat-maradvány képződött az „Önkormányzatok és jogi személyiségű társulásaik európai uniós fejlesztési pályázatai saját forrás kiegészítésének támogatása” és a „Települési önkormányzati szilárd burkolatú belterületi közutak burkolat-felújításának támogatása” jogcímeken.

- A helyi önkormányzatok működésképességének megőrzését szolgáló kiegészítő támogatások az önkormányzati forrásszabályozás fontos elemét képezték a 2007. évben is. A helyi önkormányzatok a működőképességük megőrzéséhez változatlanul 3 jogcímen vehettek igénybe támogatást: költségvetésük forráshiányának kiegészítésére, a saját hibájukból bekövetkezett tartós fizetésképtelenség átmeneti kezelésére, valamint az egyéb likviditási problémák feloldására. E három jogcímen az önkormányzatok 23,5 milliárd forint támogatásban részesültek, mely összeg 65,9%-kal nagyobb volt az éves előirányzatnál és 26,3%-kal elmaradt a 2006. évben ilyen jogcímeken nyújtott támogatásoknál.

- Az önhibájukon kívül hátrányos helyzetben lévő települési önkormányzatok támogatása (a továbbiakban: ÖNHIKI) előirányzata a költségvetési törvény szerint 12,5 milliárd forint volt. Ezt meghaladta a törvényi feltételeknek megfelelő önkormányzati támogatási jogosultság, így az évközi előirányzat átcsoportosításokkal 17,2 milliárd forint került felhasználásra.

= Két ütemben 1 186 önkormányzat nyújtott be igénylést 21,0 milliárd forint összegű támogatásra (156 önkormányzat mindkét ütemben igénylő volt). A felülvizsgálat során 1 094 önkormányzat igénylése volt a törvény előírásainak megfelelő és így 17,2 milliárd forint támogatásban részesült.

= A támogatás igénybevételének 2007. évi feltételrendszere alapjaiban nem változott, de szabályai a korábbi évekhez képest jelentős módosulásokat tartalmaztak. Ezek célja, hogy ez a támogatási forma kapcsolódjon a normatívák változásaihoz, ösztönözze ezen önkormányzatoknál is a közszolgáltatásban a társult feladatellátást, a takarékos gazdálkodást.

= 2007. évben szűkült az igénylők köre, a megyei önkormányzatok nem ebből, hanem a működésképtelen önkormányzatok egyéb támogatása előirányzatból igényelhettek támogatást.

= A törvény szerint az elismerhető forráshiány alapja az egyes önkormányzatok 2006. évi zárszámadása szerint teljesített kiadásaiból az államháztartási tervezési paramétereivel levezetett 2007. évi működési kiadások és a 2007. évi elvárható működési bevételek különbsége volt. Ezt csökkentette a kötelező megtakarítás összege (2%), továbbá korrigálta az előző év működési ellátottsági színvonala (az átlagos szintet 10%-kal meghaladó kiadás „elvonása”, a 90%-os szintet el nem érőknél az e szintig történő „kiegészítés”). A forráshiány összegének megállapítására - utóbbi évek gyakorlatához hasonlóan - algoritmizált rendszerben került sor.

= Az előző évekhez képest változás volt, hogy - az igazgatási feladatellátás hatékonyabb szervezésének ösztönzése érdekében - nem igényelhetett támogatást az az önkormányzat, amely lakosságszáma (az eddigi 500 fő helyett) 1000 fő alatti volt és körjegyzőséghez nem tartozott, illetve nem vállalta, hogy legkésőbb 2008. január 1-jei hatállyal körjegyzőséghez fog tartozni. A lakosságszám megállapításánál a 2006. és 2007. január 1-jei állapot közül a „kedvezőbbet” lehetett figyelembe venni.) E feltétel teljesítése alól lehetőség volt a közigazgatási hivatal felmentésével élni, a törvényben meghatározott esetekben. Ezek:

- ha az önkormányzat földrajzi helyzete nem tette lehetővé, hogy igazgatási feladatai ellátására körjegyzőséget alakítson, vagy ahhoz csatlakozzon, illetve

- ha a már működő körjegyzőséghez tartozó önkormányzatok nem tették számára lehetővé a csatlakozást.

2007. évben 13 önkormányzat mentesült - közigazgatási hivatali felmentéssel - a „körjegyzőséghez való tartozás” feltétel teljesítésének kötelezettsége alól.

Azt, hogy legkésőbb 2008. január 1-jei hatállyal körjegyzőséghez fog tartozni, 101 önkormányzat vállalta.

Az előző évhez képest változtak a támogatás igénybevételének általános feltételét jelentő alapfokú nevelési, oktatási intézmények kapacitás-kihasználtságára vonatkozó feltételek. (A számítást intézményenként, az általános iskolákban évfolyam-csoportonként kellett elvégezni.)

A költségvetési törvény rögzítette a nevelési, oktatási intézmények kihasználtságának előírt mértékét - differenciálva annak függvényében, hogy részt vettek-e a többcélú kistérségi társulásban - melynek el kellett érni a közoktatásról szóló 1993. évi LXXIX. törvényben előírt csoport, illetve átlaglétszám meghatározott %-át. A törvény a kistelepülések meghatározott körében az óvoda és az általános iskola 1-4 osztály esetében felmentést adott a kapacitás kihasználtsági elvárások alól.

Az előző évhez képest a költségvetési törvényben - az ágazati és egyéb törvényekhez igazodva - az alábbiak kerültek még beépítésre az ÖNHIKI szabályozásba:

= a személyi juttatások számításánál meghatározásra került a 750 fő feletti lakosságszámú települések polgármesterei részére elismerhető díjazás, költségtérítés, illetve a képviselők tiszteletdíjának összege,

= a magánszemélyek kommunális adójának 100%-a a felhalmozási bevételek között csak abban az esetben kerülhetett figyelembevételre, amennyiben az önkormányzat költségvetési rendeletében így döntött,

= az OEP finanszírozási kör tárgyévet megelőző év kiadása között a fenntartó önkormányzattól származó 2005. évi működési célú támogatás (intézményfinanszírozás) került figyelembevételre,

= 2007. évtől változott, bővült a támogatást csökkentő tényezők köre az elvárt (a normatív állami hozzájárulás, átengedett személyi jövedelemadó és iparűzési adóerőképesség együttes összegére vetített) 2%-os megtakarítási követelményen túl:

- a 2006. évben felvett és vissza nem fizetett hitelből, valamint 2006. évi felhalmozási bevételből finanszírozott működési kiadások 30%-ának összegével,

E két tétellel elindult a többéves folyamat, amely alapján a „báziskiadás emelés” részben, majd később egészben nem kerül elismerésre.

- a szociális, gyermekvédelmi ellátáshoz és a közoktatáshoz kapcsolódó normatív hozzájárulások 2007. évi csökkenő összegével,

- a 2006. évi államháztartási tartalék összegével (amennyiben ez a 2006. évi kiadásokban nem érvényesült).

Az önkormányzatoknak két ütemben nyújthatták be igénylésüket (tárgyév április 20-áig és szeptember 30-áig). Ennek megfelelően az igénylések felülvizsgálata és a támogatásról szóló döntés is két alkalommal - 2007. július 4-én, illetve november 27-én - történt.

A korábbi évek gyakorlatának megfelelően a tárgyévi támogatás terhére - utólagos elszámolási kötelezettség mellett - finanszírozási előleget is igénybe vehettek az önkormányzatok az elfogadott költségvetési rendeletük alapján. E lehetőséggel - a lemondást követően - 538 önkormányzat élt, a jogosan igénybe vett előleg összege 7 684,9 millió forint volt.

A támogatásban részesült önkormányzatoknak az év végén el kellett számolniuk az önkormányzatok és intézményeik működési (intézményi és sajátos) bevételeinek teljesítésével. Abban az esetben, ha az önkormányzat év végén realizált működési bevételei meghaladták az ÖNHIKI igénylésben figyelembe vettet, akkor:

= a működési célú intézményi bevételek 20%-át meghaladó többletbevétel 20%-a, és

= az önkormányzati sajátos - személyi jövedelemadó nélküli - működési bevétel 10%-át meghaladó többletbevétel

jelentette a visszafizetési kötelezettséget az önkormányzat számára.

Vissza kellett fizetni továbbá az igénylésben nem szereplő, évközi és év végi normatív hozzájárulás, valamint jövedelemkülönbség mérséklést szolgáló támogatás pótigényének a lemondásokat meghaladó összegét (a kötelező feladat-ellátási körbe tartozó, eddig el nem látott új feladathoz kapcsolódó normatív hozzájárulás kivételével).

A 2007. évre 653 önkormányzat jelezte visszafizetési kötelezettségét, együttesen 1 429,7 millió forint összegben. Ebből 48 önkormányzat a támogatás teljes összegét fizette vissza.

A visszafizetési kötelezettséggel érintett önkormányzatok közül 580 önkormányzat (az érintettek 88,8%-a) visszafizetési kötelezettsége egyenként nem érte el az 5 millió forintot, ebből 368 önkormányzaté (az érintettek 56,4%-a) pedig az 1 millió forintot sem. Az 5 millió forint feletti visszafizetésre kötelezett 73 önkormányzat együttesen közel 800,6 millió forintot fizetett vissza, mely az összes kötelezettség 56,0%-a.

- A tartósan fizetésképtelen helyzetbe került önkormányzatok átmeneti támogatására 300,0 millió forint eredeti előirányzat állt rendelkezésre, melyből a 2007. évi teljesítés összege 2,3 millió forint lett.

A támogatás három címen volt igényelhető:

= A visszterhes kamattámogatás iránti kérelmet az az önkormányzat nyújthatott be, amely a helyi önkormányzatok adósságrendezési eljárásáról szóló 1996. évi XXV. törvényben szabályozott eljárás keretében az egyezséget pénzintézeti hitellel teremtette meg. Ilyen címen nem volt igénybevétel.

= Az adósságrendezés megindítását követően az adósságrendezési eljárás időtartama alatt a forráshiányból eredő jelentős ellátóképesség-csökkenés esetén a helyi önkormányzat működési támogatást igényelhetett.

= A helyi önkormányzatok adósságrendezési eljárásában közreműködő pénzügyi gondnok díjazására a Felsőmocsolád község ellen folyó adósságrendezési eljárás lezárását követő bírósági döntés alapján került sor. E döntés szerint Felsőmocsolád községet 2,3 millió forint támogatás illette meg 2007. évben.

- A működésképtelen önkormányzatok egyéb támogatására szolgáló 2007. évi eredeti előirányzat összege 1,4 milliárd forint volt. A támogatás az önkormányzatok egyedi, nem tipizálható - és emiatt az „ÖNHIKI” algoritmizált rendszerébe nem illeszkedő - működési problémáinak feloldására szolgált. A támogatásról való döntési jogkör a költségvetési törvény felhatalmazása alapján az önkormányzati és területfejlesztési minisztert illette meg. 2007. évben 1179 (előző évben 1068) önkormányzat nyújtotta be támogatási kérelemét, melyben összesen 29,9 (előző évben 24,3) milliárd forintot igényeltek. A költségvetési törvény által 2007. évben biztosított átcsoportosítási lehetőségek kihasználásával az eredeti előirányzat 4,9 milliárd forinttal nőtt. A kérelmek felülvizsgálatát követően 1139 (előző évben 748) helyhatóság részesült 6,3 (előző évben 2,9) milliárd forint kiegészítő támogatásban.

- A helyi önkormányzatok címzett és céltámogatására az Országgyűlés 2007. évre 57,5 milliárd forintot hagyott jóvá.

 Az előirányzatot növelő tényező:

 

 

 

 - a korábbi évek előirányzat maradványából felhasznált összeg

 22,8 milliárd forint

 

 

 Az előirányzatot csökkentő tényező:

 

 

 

 - az államháztartásról szóló 1992. évi XXXVIII. törvény (továbbiakban: Áht.) 101. § (5) bekezdésében foglaltak szerinti évközi előirányzat-átcsoportosítás fejezeti hatáskörben „A működésképtelen helyi önkormányzatok egyéb támogatása” előirányzatának növelése céljából 

 - 1,6 milliárd forint

Fentiek alapján a címzett és céltámogatások módosított előirányzata 2007. évben 78,7 milliárd forint, amelyhez összesen 64,4 milliárd forint pénzforgalmi teljesítés kapcsolódott.

(A felhasználást a 2.5 pont részletezi)

- A helyi önkormányzatok fejlesztési és vis maior feladatainak támogatása eredeti előirányzata 2007. évben 10,9 milliárd forint volt. Az előző évek maradványát is figyelembe véve 12,6 milliárd forint állt az önkormányzatok rendelkezésre, amiből a 2007. évi teljesítés összege 9,9 milliárd forint.

Az állami hozzájárulások és támogatások teljes körű tételes bemutatását a IX. Helyi önkormányzatok támogatásai fejezet indokolása tartalmazza.

2.2.5. Az átvett működési pénzeszközök

- A támogatásértékű működési bevételek teljesülése 426,6 milliárd forint, 22,3 milliárd forinttal kevesebb, mint a 2006. évi.

= Ezen bevételi csoport döntő részét az Egészségbiztosítási Alaptól átvett 372,3 milliárd forint pénzeszköz képezte. Az egészségügyi ágazatban is végrehajtott megtakarítási intézkedések miatt az Alaptól átvett pénzeszközök 13,3 milliárd forinttal csökkentek az előző évhez viszonyítva.

= A 2006. évi teljesítéshez képest 22,4%-kal többet, 14,0 milliárd forintot tettek ki az elkülönített állami pénzalapoktól származó pénzeszközök, döntően a Munkaerőpiaci Alapból.

= A központi költségvetési szervektől (fejezetektől) céljelleggel 31,0 milliárd forint került átutalásra a helyi önkormányzatok részére, ami az előző évhez mérten 70,7%-os arányt jelent.

= Az önkormányzatokhoz - főleg az előző évekkel összefüggő - pénzügyi elszámolásokból 9,3 milliárd forint bevétel folyt be.

- Az államháztartáson kívülről származó bevételek 2007. évi teljesítésének 17,1 milliárd forintos összege 104,4%-a az előző évinek.

- Korábban nyújtott kölcsönök visszatérítéséből és ideiglenesen átvett pénzeszközökből a helyi önkormányzatok 2007. évben az előző évinek 102,8%-át kitevő, 14,7 milliárd forint bevételt értek el.

2.2.6. Hitel, kötvény, értékpapír bevételek alakulása

A hitelbevételek 2007-ben 78,3 milliárd forintra csökkentek a 2006. évi 153,4 milliárd forintról.

Az értékpapírok értékesítéséből származó bevétel a 2006. évi teljesítéshez képest közel hatszorosára nőtt és így 190,9 milliárd forintot tett ki: 93%-a értékpapír (kötvény) kibocsátásból származó bevétel, a fennmaradó 7% pedig értékpapír értékesítésből származó forrás.

Az éven belüli értékpapírok vásárlásának és eladásának különbözete kiadási egyenleget mutat. (3,4 milliárd forint)

2.3 A kiadások alakulása

A helyi önkormányzatok 2007. évi teljesített kiadása 3 202,9 milliárd forint, amely 0,8%-kal marad el a 2007. évi országgyűlési előirányzattól és 1,3%-kal a 2006. évi teljesített kiadásoktól. Ez az összeg 68,3 milliárd forinttal magasabb a GFS rendszerű kiadásoknál, magában foglalva a hitel visszafizetésére, hosszúlejáratú értékpapírok vásárlására, államkötvény, egyéb kötvény vásárlására fordított kiadásokat, továbbá az éven belüli lejáratú értékpapírok vásárlásának és eladásának egyenlegét.

A tárgyévi kiadások megoszlása 2006. és 2007. években a következők szerint alakult:

 

 

 

 

 A helyi önkormányzatok tárgyévi kiadásainak megoszlása 2006. és 2007. években

 

 

 

 

 

 

 

 %-ban

 Megnevezés

 2006. évi teljesítés

 2007. évi országgyűlési előirányzat

 2007. évi teljesítés

 1. Folyó működési kiadások

 70,0

 70,8

 71,0

 ebből: - személyi juttatások

 34,3

 34,5

 35,0

 - tb járulék, munkaadói járulék, eü. hozzájárulás

 10,8

 10,9

 11,1

 - dologi kiadások

 24,9

 25,4

 24,9

 2. Felhalmozási és tőke jellegű kiadások

 21,0

 18,7

 18,2

 ebből :- tárgyi eszközök, föld és immateriális javak felhalmozása

 11,4

 10,7

 9,8

 - részvények, részesedések vásárlása

 0,2

 0,1

 0,2

 - támogatásértékű felhalmozási kiadások összesen

 0,1

 0,0

 0,1

 - államháztartáson kívüli felhalmozás célú átutalások

 3,3

 3,0

 3,2

 - nagyértékű tárgyi eszközök felújítása áfával

 3,9

 2,5

 3,1

 - beruházások áfája

 2,1

 2,4

 1,8

 3. Támogatások, elvonások és egyéb folyó átutalások összesen

 7,3

 8,6

 8,2

 4. Folyó, felhalmozási és tőke jellegű kiadások, támogatások, elvonások és egyéb folyó átutalások összesen (1+2+3)

 98,3

 98,1

 97,4

 5. Általános és céltartalék

 0,0

 0,0

 0,0

 6. Kölcsönnyújtás

 0,5

 0,4

 0,4

 7. Hitel visszafizetés

 1,0

 1,4

 1,7

 8. Hosszú lejáratú értékpapírok vásárlása

 0,2

 0,1

 0,4

 9. Éven belüli lejáratú értékpapírok vásárlásának és eladásának egyenlege

 0,0

 0,0

 0,1

 Tárgyévi kiadások összesen (4+5+6+7+8+9)

 100,0

 100,0

 100,0

A továbbiakban a kiadásoknak az önkormányzati mérlegrendszer szerinti bemutatása következik azzal, hogy egyes jelentősebb tételekkel külön fejezet kiemelten is foglalkozik.

2.3.1. A folyó működési kiadások teljesítése 2 274,5 milliárd forint, az előző évi működési kiadásokkal szinte teljesen azonosan, szemben az összes kiadások 1,3%-os csökkenésével. A működési kiadások összetevőit vizsgálva a következőket figyelhetjük meg:

- A személyi juttatások teljesítése 1 122,7 milliárd forint, amely az előző évinél csupán 0,8%-kal magasabb. (A személyi juttatások és a létszám alakulását a 2.4. pont mutatja be részletesen.)

- A társadalombiztosítási járulék címén az önkormányzatok 355,2 milliárd forintot fizettek be a társadalombiztosítási alapok részére. Ez az összeg a munkaadói járulékot és az egészségügyi hozzájárulást is tartalmazza, mely az előző évi befizetéseknél 3,8 milliárd forinttal, 1,1%-kal nagyobb.

Az önkormányzatok számára legjelentősebb kiadási tételek a személyi juttatások és ezzel kapcsolatos járulékok, melyek a tárgyévi összes kiadásokon belül 2007. évben 46,1%-os (2006. évinél 1,0 százalékponttal magasabb) arányt képviselnek.

A személyi juttatások és járulékok együttes összege 1 477,9 milliárd forint, amely az előző évhez viszonyítva 0,9%-kal - 13,0 milliárd forinttal - növekedett.

- A dologi kiadásokra 796,6 milliárd forintot fordítottak az önkormányzatok, mely 12,7 milliárd forinttal, 1,4%-kal (az előző évben a növekedés 8,6%-os volt) kevesebb, mint a 2006. évi. A szigorú gazdálkodás mutatkozhat meg e kiadásnemnek szűkülésében. A központi költségvetési kapcsolatokból származó pénzeszközök általános növekménye - az államháztartás más alrendszereivel azonos módon - a dologi kiadások emelkedését 2007-ben sem támogatta.

2.3.2. A felhalmozási és tőkejellegű kiadásokra az önkormányzatok előző évben 583,7 milliárd forintot (mely 98,4 milliárd forinttal, 14,4%-kal alacsonyabb, mint a 2006. évi teljesítés), a tárgyévi összes kiadásnak a 18,2%-át költötték, szemben az előző évi 21,0%-os részaránnyal. Ez az aránycsökkenés leginkább a tárgyi eszközök, föld és immateriális javak felhalmozása és az áfával növelt nagyértékű tárgyi eszközök felújítása kiadáselemeknél jelenik meg. Előbbi kiadáselemnél 54,5 milliárd forinttal (14,7%-kal), míg az utóbbinál 28,1 milliárd forinttal (22,1%-kal) költöttek kevesebbet az önkormányzatok. A címzett és céltámogatásokból megvalósuló beruházásokat a 2.5. pont részletezi.

2.3.3. A támogatások és egyéb folyó átutalások kiadási összegei a 2006. évi teljesítéshez képest 10,4%-kal, 24,8 milliárd forinttal emelkedtek. Ezen kiadásokon belül a legnagyobb összegű (18,3 milliárd forint) növekedés a társadalom és szociálpolitikai juttatásoknál mutatkozott. Csökkenés e kiadáselemeknél csupán az ellátottak pénzbeli juttatásainál jelentkezett (0,4 milliárd forint).

A társadalom- és szociálpolitikai juttatások 127,7 milliárd forintos összegének alakulását a 4. fejezeten belül az indokolás külön részletezi a szociális és jóléti funkciók ismertetése keretében.

2.3.4. A hosszú lejáratú értékpapírok vásárlására fordított 11,2 milliárd forintos összeg a hosszabb távú feladatok - főként a saját erős, támogatott beruházások - fedezetének megteremtését segítheti elő. Ez több, mint duplája a 2006. évben e célra fordított kiadásoknak.

Az értékpapír forgalomról a 2.7. pont ad részletes tájékoztatást.

2.4. Létszám és személyi juttatások

Az önkormányzati közszférában 2007-ben - a beszámolási információrendszer alapján - összesen 499 872 fő dolgozott. A foglalkoztatottak száma 7 308 fővel kevesebb a 2006. évi létszámnál. Ez 1,4%-os létszámcsökkenést jelent az önkormányzati közszférában.

- Teljes munkaidőben a helyi önkormányzatok és intézményeik a 2007. évben 41 090 fő köztisztviselőt, 390 603 fő közalkalmazottat, 7 618 fő hivatásos tűzoltót, 2 225 fő választott tisztségviselőt, valamint 25 972 fő egyéb bérrendszer alá tartozó dolgozót foglalkoztattak. Ez összesen 467 508 fő. Jogviszony szerinti aránymegoszlásuk a következő:

 = 8,8%

 köztisztviselő,

 = 83,6%

 közalkalmazott,

 = 1,6%

 hivatásos tűzoltó,

 = 0,5%

 választott tisztségviselő, továbbá

 = 5,5%

 egyéb alkalmazott.

A teljes munkaidőben foglalkoztatottak összes létszáma 1,04%-kal, 4 923 fővel csökkent 2006-hoz képest. Az előző évi tényadatokhoz viszonyítva a köztisztviselők létszáma 4,4%-kal, 1 905 fővel, a közalkalmazottak száma 1,1%-kal, 4 441 fővel, a választott tisztségviselők száma 3,4%-kal, 79 fővel csökkent, ugyanakkor a hivatásos tűzoltók létszáma 3,4%-kal, 254 fővel, az egyéb munkavállalók létszáma pedig 5,0%-kal, 1 248 fővel növekedett.

- A részmunkaidőben foglalkoztatottak száma - egész főre kerekítve átszámítva - 2007-ben 32 364 fő volt (ami az előző évhez képes 2 385 fővel kevesebb, 6,9%-os a csökkenés),

A fentiek szerint 93,5% a teljes munkaidőben, míg 6,5% a részmunkaidőben foglalkoztatottak aránya, ami az előző évihez képest 0,4%-ponttal változott a teljes munkaidőben dolgozók javára.

Az önkormányzatok beszámolói alapján a 2007. évben - a teljes létszámot tekintve - kifizetett személyi juttatás összesen 1 122,7 milliárd forint, ami alig érzékelhetően 0,8%-kal haladta meg az előző évit és döntően a szigorúbb bér- és létszámgazdálkodásra ösztönző jogszabályi környezetnek (pl.: pedagógusok heti kötelező óraszám emelkedése) tudható be. Ágazatonkénti megoszlás a következő (létszámarányokkal kiegészítve):

 

 

 

 

 Személyi juttatás

 Létszám

 Oktatás

 47,8%

 48,7%

 Szociális ágazat

 10,8%

 14,2%

 Egészségügy

 17,0%

 18,0%

 Kultúra

 3,8%

 4,0%

 Igazgatás

 18,2%

 13,1%

 Tűzvédelem

 2,3%

 1,8%

 Egyéb

 0,1%

 0,2%

A teljes munkaidőben foglalkoztatottaknak kifizetett 1015,8 milliárd forinton túl 106,9 milliárd forintot ért el a részmunkaidőben foglalkoztatottaknak és alkalmi munkavállalóknak kifizetett személyi juttatások összege.

A közszféra 2007. évi bérpolitikai mozgásterét döntő mértékben meghatározta és egyben behatárolta a konvergencia program. A költségvetési hiány határozott csökkentésének követelménye - más intézkedések mellett - szükségessé tette a kiadások között magas arányt képviselő személyi jellegű kifizetések mérséklését, s nem lehetett elkerülni a reálkeresetek átmeneti csökkenését sem.

Ebből adódóan 2007-ben a köztisztviselői illetményalap, a bírói, ügyészi alapilletmény, a közalkalmazotti illetménytáblák bértételei, a közalkalmazotti pótlékalap, valamint a közalkalmazotti intézményekben a teljesítményösztönzésre szolgáló keretösszegek nem változtak.

Keresetnövelő hatást eredményezett a közszféra egyes területein a 2006. évi illetményemelések áthúzódó hatása, valamint a minimálbér és ezzel együtt a garantált bérminimum 2007. január 1-jei növekedése. Emellett a munkáltatók saját hatáskörű gazdálkodási-szervezési döntésekkel (pl.: a létszámcsökkentések eredményeként) - az illetménytörvények keretei között - növelhették a foglalkoztatottak illetményét.

Az előzőeken túl az Egységes Közszolgálati Sztrájkbizottság és a Kormány között 2007. február 19-én megkötött megállapodás értelmében 2007. évre vonatkozóan július 1-jétől az év végéig havonta 13. havi illetményelőleg jogcímen a közszolgálatban dolgozók az illetményük 8,3%-ának megfelelő összegben részesültek. Ennek forrását (38,2 milliárd forintot) az önkormányzatok - a központi költségvetés céltartaléka terhére - célzottan megkapták. A fennmaradó rész (az általános szabályok szerint járó 13. havi illetmény és a 2007-ben fizetett illetményelőleg különbözete) folyósítására 2008. január 16-án került sor.

A helyi önkormányzatoknál és intézményeikben - a teljes munkaidőben alkalmazottak rendszeres személyi és munkavégzéshez kapcsolódó juttatásait alapul véve - a havi bruttó átlagkeresetek 12 hónapra vetítve a következőképpen alakultak:

- a köztisztviselőké 234 279 forint (3,5%-kal magasabb a 2006. évinél),

- a közalkalmazottaké 161 226 forint (előző évitől 2,0%-kal több),

- a hivatásos önkormányzati tűzoltóké 227 766 forint (2006-hoz képest 3,5%-kal emelkedett),

- a választott tisztségviselőké 423 126 forint (2,9%-kal csökkent a 2006. évihez viszonyítva),

- az egyéb bérrendszer alá tartozó dolgozóké 76 598 forint (ez 1,0%-kal kevesebb a 2006. évinél).

A teljes munkaidőben foglalkoztatottak keresete 2007-ben átlagosan 1,8%-kal emelkedett az előző évihez képest.

2.5. Címzett és céltámogatások

A folyamatban lévő beruházások támogatására 56 892,3 millió forint állt rendelkezésre.

A Magyar Köztársaság 2007. évi költségvetését megalapozó egyes törvények módosításáról szóló 2006. évi CXXI. törvény 34. § (1) bekezdése alapján 2007-ben az Országgyűlés nem nyújtott címzett támogatást új induló beruházásokhoz.

Az újonnan indítható céltámogatásokra a költségvetési törvény 16. számú melléklete szerint 200,0 millió forint állt rendelkezésre. A céltámogatások elbírálásáról és odaítéléséről a regionális fejlesztési tanácsok döntöttek. A támogatási előirányzat régiónkénti elosztását is a költségvetési törvény 16. számú melléklete tartalmazza.

A 2007. évre 17 igénybejelentés érkezett, ezek összköltségigénye mintegy 2,3 milliárd forint, a hozzá kapcsolódó támogatási igény 1,6 milliárd forint volt.

9 önkormányzati beruházás részesült céltámogatásban. A jóváhagyott céltámogatással megvalósuló beruházások összköltsége 557,1 millió forint, amelyhez a megítélt összes céltámogatás közel 368,3 millió forint, amelyből a 2007. évre 130,5 millió forint összeget ütemeztek. Az önkormányzatok a jóváhagyott támogatások összköltségét összességében átlagosan 33,9% saját forrással egészítik ki.

Régiónként a tanácsok a Regionális Egészségügyi Tanács és a Területi Vízgazdálkodási Tanács szakmai javaslatainak figyelembevételével hozták meg döntéseiket.

 

 

 

 

 A 2007. évi új induló céltámogatások

 

 

 

 

 

 

 

 Összes céltámogatás

 Megnevezés

 Beruházások száma

 2007. évi céltámogatás összege

 %-ban

 millió forintban

 Kórházak és szakrendelők gép- műszer beszerzései

 3

 35,4

 27,2

 100,1

 Szennyvízelvezetés és tisztítás

 6

 95,1

 72,8

 268,2

 Összesen:

 9

 130,5

 100,0

 368,3

2.6. Értékpapír-műveletek, pénzgazdálkodás, adósságállomány

Áttekintve a 2007. évi folyamatokat az értékpapír forgalom vegyes képet mutat.

- A forgatási célú értékpapírok vásárlására 3,2 milliárd forinttal költöttek többet az önkormányzatok, mint amennyi az értékesítésből származó bevételük volt, a beváltások miatti kiadások pedig 0,2 milliárd forinttal haladták meg a kibocsátásból származó bevételt.

- A hosszúlejáratú értékpapír és az államkötvény forgalom a kibocsátás és az értékesítés felé tolódott el, ugyanis az önkormányzatok ezekre 11,2 milliárd forintot költöttek, míg 190,9 milliárd forint bevételük származott az értékpapírok kibocsátásából és értékesítéséből. Ennek közel 45%-át 85,6 milliárd forintot a nem megyei jogú városok, mintegy egynegyedét 48,4 milliárd forintot a megyék jegyezték. A megyei jogú városok 26 milliárd forinttal, azaz 18%-kal, a fővárosi kerületek pedig közel 15 milliárd forinttal, azaz 8%-kal részesednek. A nagyközségek, községek e jogcímen jelentkező bevétele mintegy 3,7 milliárd forint volt.

A helyi önkormányzatok és intézményeik gazdálkodásának pénzügyi helyzetét jól jellemzi, hogy a szabad bankválasztás folytán a számlavezető pénzintézeteknél vezetett számlák pénzállománya miként alakult.

A hó végi pénzállomány - a Magyar Nemzeti Bank havi jelentései alapján - 2007. évben 193,9 és 379,8 milliárd forint között ingadozott. Némely hónapban jelentősen megemelkedett (pl. márciusban 270, októberben 300, szeptemberben 350, decemberben pedig 370 milliárd forint fölé).

Ezen hónapok kiugróan nagy pénzállomány növekedése főként a helyi adó számlákra és kisebb részben a gépjárműadó számlára - márciusi, illetve szeptemberi fizetési határidő miatt - befolyt nagyobb pénzösszegnek volt köszönhető.

Az év végi magas pénzállomány tartalmazza a december végén előlegként a 2008. évi költségvetési előirányzatok terhére történt állami támogatások átutalt összegének egy részét, továbbá a dömpingszerűen kibocsátott kötvények bankbetétben történő elhelyezését is.

Növelte a december végi pénzállományt az is, hogy a pályázatokon elnyert és az év utolsó hónapjaiban átutalt pénzeszközök, illetve az ahhoz - a pályázat feltételéül is kikötött - rendelkezésre álló saját források 2007. évben már nem kerültek felhasználásra. (Például a területfejlesztési tanácsok által jóváhagyott, valamint a különböző alapoktól átvett pénzeszközök.)

Az önkormányzatok jelentős összegű pénzkészlet-maradványa döntően kötelezettségvállalással terhelt. Több önkormányzatnál - főleg egyes jobb pénzügyi helyzetben lévő városoknál, ahol 2007-ben nagyobb összegű többletbevétel realizálódott - a pénzmaradványok tartalékolási szándékkal képződtek azzal a céllal, hogy a következő évek fejlesztéseit finanszírozzák.

A helyi önkormányzatok adósságállománya 2007. december 31-én 671,5 milliárd forint volt, mely főként hosszú lejáratú, beruházási és fejlesztési célú hitelfelvételből, valamint kötvénykibocsátásból származott. Egyre több önkormányzat kötvény-kibocsátással vállalt kötelezettséget. 2006-ról 2007-re 22,1 milliárd forintról 188,2 milliárd forintra nőtt, így megnyolcszorozódott az ebből származó forrás. A kötvénykibocsátás a nem megyei jogú városi önkormányzatoknál a legjelentősebb, 83,0 milliárd forint. Őket a megyei jogú városok követik 46,3 milliárd forinttal, valamint a megyei önkormányzatok 38,2 milliárd forinttal. A fővárosi kerületek kötvénykibocsátásából származó pénzeszközállomány 15,6 milliárd forintot tett ki. Mindez százalékos megoszlásban rendre a következőket jelenti: 44,3%, 24,6%, 20,3%, 8,3%, a maradék 1,5%-kal pedig a nagyközségek és községek együttesen részesedtek.

2.7. A települési és területi kisebbségi önkormányzatok gazdálkodása

A 2007. év végén 2006 települési és 57 területi kisebbségi önkormányzat működött. A 2006. októberi települési kisebbségi önkormányzati választás után ténylegesen megalakult 2044 települési kisebbségi önkormányzatból év végére 38 megszűnt. (A megszűnés elsősorban abból adódik, hogy ha egy képviselő lemond, nem tudnak helyébe újat választani.) Az 57 területi kisebbségi önkormányzatból 11 a Fővárosban már korábban is működött, 46 pedig újonnan alakult a megyékben a 2007. márciusi területi kisebbségi önkormányzati választások után.

A bevételi adatok szerint a települési és területi kisebbségi önkormányzatok 2007. évben mindösszesen 4,5 milliárd forint tárgyévi bevétellel gazdálkodhattak, amely 58,1%-kal kevesebb, mint az előző évi teljesítés. Ez a jelentős csökkenés azonban csak „látszólagos”, ugyanis a választási rendszer átalakításával 2006. őszétől kisebbségi települési önkormányzatok már nem léteznek, megszűnt ez a „kategória”, és ezen önkormányzatok bevételi-kiadási adatai 2007. évtől nem jelennek meg a települési és területi kisebbségi önkormányzati adatszolgáltatás rendszerében. (A mérlegadatok tehát 2006. év utolsó két hónapjában, illetve 2007. évben már csak a települési, illetve területi kisebbségi önkormányzatok adatait tartalmazzák.)

Mindezek következtében reálisabb képet kapunk, ha a 2007. évi teljesítést - bevétel és kiadás oldalon egyaránt - a települési és területi kisebbségi önkormányzatok által visszatervezett eredeti előirányzathoz viszonyítva elemezzük. A tárgyévi bevételeket tekintve így a teljesítés 24,6%-kal több az előirányzathoz képest.

 

 

 

 

 

 

 A települési és területi kisebbségi önkormányzatok 2006. évi és 2007. évi bevételi forrásainak alakulása

 

 

 

 

 

 

 BEVÉTELEK

  2006. évi teljesítés

 2007. évi visszatervezett eredeti előirányzat

  2007. évi teljesítés

 2007. évi teljesítés a 2006. évihez viszonyítva

 2007. évi teljesítés a 2007. évi visszatervezetthez viszonyítva

 

 millió forint

 %

 Saját folyó (működési) bevételek összesen 

 2 965,8

 743,3

 704,8

 23,8

 94,8

 Intézmények működési bevételei 

 730,3

 180,2

 193,7

 26,5

 107,5

 Sajátos működési bevételek

 2 235,5

 563,1

 511,1

 22,9

 90,8

 Felhalmozási és tőke jellegű bevételek összesen

 1 087,8

 127,6

 200,1

 18,4

 156,8

 Felhalmozási és tőke jellegű bevételek

 251,7

 18,4

 26,9

 10,7

 146,2

 Támogatásértékű felhalmozási bevétel

 457,2

 109,2

 129,4

 28,3

 118,5

 Államháztartáson kívülről átvett felhalmozási pénzeszköz bevételei

 378,9

 0,0

 43,8

 11,6

 

 Állami hozzájárulások és támogatások összesen

 3 945,5

 1 594,1

 1 703,4

 43,2

 106,9

 Normatív állami hozzájárulás

 1 838,4

 361,2

 190,1

 10,3

 52,6

 Egyéb állami támogatás, hozzájárulás

 2 107,1

 1 232,9

 1 513,3

 71,8

 122,7

 Támogatásértékű működési bevétel

 1 960,2

 1 038,8

 1 457,4

 74,3

 140,3

 Államháztartáson kívülről átvett működési pénzeszköz bevételei

 179,3

 48,7

 123,2

 68,7

 253,0

 Hitelfelvétel, értékpapírok értékesítése, kölcsönök bevételei

 610,6

 61,1

 314,7

 51,5

 515,1

 Tárgyévi bevételek összesen

 10 749,2

 3 613,6

 4 503,6

 41,9

 124,6

A települési és területi kisebbségi önkormányzatok bevételein belül 7,5%-os többlet tapasztalható az intézményi tevékenységgel összefüggő bevételeknél, míg a sajátos működési bevételek a kisebbségi önkormányzatok előirányzatától 9,2%-kal elmaradtak. A bevételeken belül több, mint 1/3 súllyal (a tárgyévi bevételek 37,8%-ával) bíró állami hozzájárulások és támogatások mértéke 6,9%-kal nagyobb az előirányzathoz képest, ezen belül a működésüket segítő támogatás éves összege - települési kisebbségi önkormányzatonként - 640 ezer forint, a 2006. évivel azonos összegű volt.

Ez a 2007. áprilistól működő területi kisebbségi önkormányzatok számára azt jelentette, hogy a 640 ezer forint általános működési támogatásból időarányosan 480 ezer forintot kaptak. Ezen felül 2007. év őszén - tekintettel magasabb működési költségeikre - összességében 15,4 millió forint egyszeri kiegészítő támogatásban részesültek, amely 270 ezer forintot tett ki területi kisebbségi önkormányzatonként.

Az átvett pénzeszközöknél az előirányzathoz viszonyítva jelentős növekedés volt tapasztalható: több, mint 40%-kal emelkedtek az államháztartáson belülről származó - támogatásértékű működési - bevételek, az államháztartáson kívülről átvett működési pénzeszközök bevételei pedig 2,5-szörösére nőttek.

A felhalmozási bevételeknél is túlteljesülés volt, közel 57%-os növekedés figyelhető meg 2007-ben a 2006. évi teljesítéshez képest. A pénzpiaci műveletekből származó források a 2006. évi teljesítéshez képest csaknem felére estek vissza, de az előirányzathoz viszonyítva több, mint 5-szörösére nőttek.

A 2007. évi kiadásokra a települési és területi kisebbségi önkormányzatok összesen 4,1 milliárd forintot fordítottak, 61,6%-kal kevesebbet, mint 2006-ban. Ha a teljesítést a 2007. évi visszatervezett eredeti előirányzathoz viszonyítjuk 11,9%-kal több lett a kiadás a tervezettnél. A tárgyévi kiadások a 2006. és 2007. években a következők szerint alakultak:

 

 

 

 

 

 

 A települési és területi kisebbségi önkormányzatok 2006. évi és 2007. évi kiadásainak alakulása

 

 

 

 

 

 

 KIADÁSOK

   2006. évi teljesítés

  2007. évi visszatervezett eredeti előirányzat

   2007. évi teljesítés

 2007. évi teljesítés a 2006. évihez viszonyít- va

 2007. évi teljesítés a 2007. évi vissza- tervezetthez viszonyítva

 

 millió forint

 %

 Folyó (működési) kiadások összesen

 6 937,6

 3 146,8

 3 327,6

 48,0

 105,7

 Személyi juttatások

 2 965,0

 1 055,0

 1 071,3

 36,1

 101,5

 Munkaadókat terhelő járulékok

 876,3

 296,6

 294,4

 33,6

 99,3

 Dologi kiadások és egyéb folyó kiadások

 3 096,3

 1 795,2

 1 961,9

 63,4

 109,3

 Felhalmozási és tőke jellegű kiadások összesen

 2 265,9

 193,4

 348,6

 15,4

 180,2

 Beruházási kiadások és pénzügyi befektetések

 1 621,5

 26,8

 109,3

 6,7

 407,8

 Támogatásértékű felhalmozási kiadás

 42,8

 1,3

 4,6

 10,7

 353,8

 Felhalmozási célú pénzeszközátadás államháztartáson kívülre

 64,1

 5,0

 23,2

 36,2

 464,0

 Felújítás

 537,5

 160,3

 211,5

 39,3

 131,9

 Támogatásértékű működési kiadás

 581,5

 139,6

 176,7

 30,4

 126,6

 Működési célú pénzeszközátadás államháztartáson kívülre

 366,7

 132,4

 203,5

 55,5

 153,7

 Társadalom és szociálpolitikai juttatások, ellátottak pénzbeli juttatásai

 314,0

 59,8

 54,9

 17,5

 91,8

 Hitelek, kölcsönök visszafizetése, értékpapírok vásárlása

 264,9

 13,4

 14,4

 5,4

 107,5

 Tárgyévi kiadások összesen

 10 730,6

 3 685,4

 4 125,7

 38,4

 111,9

A kiadásokon belül döntő súllyal - 2007-ben több mint 4/5 részaránnyal - bíró folyó (működési) ráfordítások területén az előirányzathoz viszonyítva 5,7%-os a növekedés. Ezen belül is a személyi juttatásokra mintegy 1,5%-kal, a dologi és egyéb folyó kiadásokra 9,3%-kal több került kifizetésre a tervezettnél.

A felhalmozási és tőke jellegű kiadások teljesültek túl leginkább, 80,2%-kal. A működési célú pénzeszközátadások jelentősen növekedtek (az államháztartáson belüli 26,6%-kal, az államháztartáson kívüli 53,7%-kal). A társadalom és szociálpolitikai juttatások, az ellátottak pénzbeli juttatásai teljesítése mintegy 5 millió forinttal (8,2%-kal) lett kevesebb az előirányzatnál. A hitelek, kölcsönök visszafizetésére, értékpapírok vásárlására fordított összeg 7,5%-kal nőtt.

3. A vagyon alakulása

3.1. A helyi önkormányzatok eszközértéke 2007. évben 324,8 milliárd forinttal (3,2%-kal) növekedett és ezzel az év végén az eszközök állománya 10 624,4 milliárd forint.

Ezen belül a befektetett eszközök aránya 94,0%, a forgóeszközöké 6,0%.

- A befektetett eszközökön belül az immateriális javak, a tárgyi eszközök és az üzemeltetésre, koncesszióba átadott, illetve átvett eszközök 2007. december 31-ei nettó értéke együttesen 9 435,2 milliárd forint (a befektetett eszközök 94,4%-a). Előbbi vagyon-körben a bruttó értékkel - 10 575,3 milliárd forinttal - szemben elszámolt értékcsökkenés 1 662,4 milliárd forint, amely átlagosan 15,7%-os amortizálódást mutat. Látni kell, hogy az önkormányzati vagyonon belül jelentős a telkek, földterületek állománya, ahol értékcsökkenés nem érvényesül. A mérlegben „túlsúlyos” ingatlanoknál az értékcsökkenés 12,3%, amelyhez hasonló (12,9%) az üzemeltetésre, koncesszióba átadott, átvett eszközök értékcsökkenése is. Ez utóbbi az elmúlt években felgyorsult közművesítéssel létrehozott új létesítmények még kisebb mértékű avulásával függ össze.

Ha eszköz-fajtánként tovább vizsgáljuk az amortizáció mértékét, kedvezőtlenebb a kép: az immateriális javaknál 65,4%-os, a gépeknél, berendezéseknél, felszereléseknél 69,7%-os, a járműveknél pedig 69,9%-os az elhasználódás. Mindegyik mutató bár nem nagy mértékben, de romlott az elmúlt évhez képest. A gépeknél, berendezéseknél az állomány-növekedés lelassult. A 2006. évi 8,1%-os növekedéssel szemben 2007-ben 2,8%-kal nőtt az állomány.

= A tárgyi eszközök (ingatlanok, gépek, berendezések, járművek, tenyészállatok) tárgyévi bruttó növekedése 1 282,2 milliárd forint. Ezen belül a térítésmentes átadás-átvételek egyenlege 28,5 milliárd vagyongyarapodást hozott.

A befejezetlen beruházások állománya az előző évihez (397,0 milliárd forinthoz) képest 6,2%-kal, 372,4 milliárd forintra, a beruházási előlegek állománya pedig 32,3%-kal 7,6 milliárd forintra csökkent. A következő évre áthúzódó beruházások aránya (az előlegekkel) a befektetett eszközök 3,8%-át teszi ki.

A 2007. évi pénzforgalmi adatok szerint, beszerzésre, létesítésre, felújításra 472,5 milliárd forintot költöttek az önkormányzatok, 86,6 milliárd forinttal kevesebbet, mint 2006-ban. A korábbi év(ek)ben indult beruházásokból viszont 159,6 milliárd forint értékű eszközt aktiváltak, az előző évinél 57,8 milliárd forinttal többet.

Az eredeti előirányzathoz hasonlítva a felújítások 100,1%-ra, a beruházások 87,3%-ra teljesültek, ami jó arány, bár a módosított előirányzatokhoz képest - előbbi sorrendben - 73,0% és 69,2% a tényleges teljesítés.

= A tartósan befektetett pénzügyi eszközök csak kis mértékben, 0,5 milliárd forinttal csökkentek. (Két évvel ezelőtt még itt 19 milliárdos csökkenést mutattak ki az önkormányzatok.) Az 557,0 milliárd forint tartós pénzügyi befektetésből 506,7 milliárd forintot tesznek ki a tartós részesedések, értékpapírok, bankbetétek együttesen. Ebben a körben mintegy 11 milliárd forinttal nőtt a befektetés állomány, amelynél azt is figyelembe kell venni, hogy az értékpapírok állományi értéke nem tisztán a december 31-ei árfolyamot mutatja, így feltehető, hogy az értékpapír hozamokkal (beváltásuk esetén) ebből magasabb bevételük is származhat az önkormányzatoknak.

= Az egyéb tartós követelések állománya - amelynél 11,7 milliárd a csökkenés - döntően az önkormányzatok által hosszúlejáratra (lakásvásárlás támogatása, helyi támogatás, munkáltatói támogatás lakásépítés címén) nyújtott kölcsönökből adódik.

A befektetett eszközöket a saját tőke 92,0%-ban, a tartalékokkal együtt pedig 95,4%-ban fedezi. Ezek a 2006. évi indexeknél (94,2%, illetve 96,2%) némileg kedvezőtlenebbek.

- Az év végi forgóeszköz állomány 77,9 milliárd forinttal, 14,1%-kal magasabb az előző évi, december 31-én kimutatott állománynál.

= A követelések a forgóeszközök mintegy 17,7%-át teszik ki. Ezek között 50,2%-os súlyban az adósok, 21,0% -ban a vevők tartozásai jelennek meg. A helyi adókból kimutatott hátralékok 1 milliárd forinttal emelkedtek. A számviteli előírások szerint értékvesztésként (a 90 napnál kevesebb, a 91-180 nap közötti, a 181-360 nap közötti és azon túli tartozások megbontásával, növekvő értékvesztés) - az egyszerűsített értékelési eljárás alá vont követeléseknél - a 36,9 milliárd adósállomány 48,6%-át, 17,9 milliárd forintot számoltak el.

A követelés állományt több mint 60 milliárd forinttal csökkenti, hogy az illetékekkel összefüggő hatósági feladatok (kivetés, nyilvántartás, behajtás) az APEH feladatkörébe kerültek 2007. január 1-jétől.

A rövidlejáratú követelések között szerepelnek a tartósan adott (helyi támogatás, lakásértékesítés stb.) kölcsönökből, egyéb követelésekből 2008. évben lejáró tartozások is. Ezek állománya közel 29,3%-kal nőtt és 9,7 milliárd forintot tesz ki.

= A rövid lejáratú értékpapírok és egyéb részesedések állománya 57,1 milliárd forintról 53,6 milliárd forintra csökkent. Ezen belül a részesedések 6,6 milliárd forinttal csökkentek, míg a forgatási célú értékpapírok állománya pedig 3,1 milliárd forinttal nőtt. A tartós pénzügyi befektetésekben lévő állomány - a korábban leírtak szerint - 11 milliárd forint összegű növekedésével együtt tekintve, az önkormányzatok részesedésekben, értékpapírokban, tartós bankbetétekben lévő eszközeinek állománya, ha kis mértékben is, de növekedett.

= A pénzeszközök között a költségvetési bankszámlákon, valamint a pénztárakban lévő - idegen pénzeszközök nélküli - 370,0 milliárd forint összeg az előző évit 135,7 milliárd forinttal haladja meg. (Ebből nem ismert a költségvetési elszámolási számlán lévő mobil tartalék, illetve az egyes önkormányzati számlákon különböző célokra elkülönített összeg.) A rövidlejáratú értékpapírok és pénzeszközök állománya 121,3%-ban fedezi a mérlegben kimutatott rövidlejáratú kötelezettségeket. Csak a pénzeszközökre korlátozott likviditás-számítással is 105,9%-ban lefedett a rövidlejáratú kötelezettség-állomány. Ez a két mutató az előző évi mérleg-fordulónapon jóval kedvezőtlenebb volt - előbbi sorrendben - 72,4, illetve 59,6%.

Összességében a forgóeszközök aránya az előző évihez képest 5,4%-ról 6,0%-ra emelkedett. Az elmozdulásban a költségvetési bankszámlákon lévő pénzállomány igen jelentős növekedése a meghatározó.

 

 Az önkormányzati vagyonmérleg eszközoldalának alakulása

 

 

 

 

 

 Megnevezés

 2006. XII. 31. millió forint

 2007. XII. 31.  millió forint

 Változás 2007/2006%- ban

 Megoszlás 2007. %-ban

 Vagyoni értékű jogok

 8 154,5

 10 553,7

 129,4

 0,1

 Szellemi termékek

 16 365,8

 15 371,3

 93,9

 0,1

 Egyéb immateriális javak

 124,0

 82,0

 66,1

 0,0

 Immateriális javakra adott előleg

 188,8

 56,7

 30,0

 0,0

 Immateriális egyéb javak értékhelyesbítése

 0,1

 0,2

 200,0

 0,0

 I. Immateriális javak

 24 833,2

 26 063,9

 105,0

 0,2

 Ingatlanok

 6 854 484,6

 7 018 991,4

 102,4

 66,1

 Gépek, berendezések, felszerelések

 146 522,0

 141 403,7

 96,5

 1,3

 Járművek

 25 574,4

 22 422,1

 87,7

 0,2

 Tenyészállatok

 80,7

 82,8

 102,6

 0,0

 Beruházások

 397 074,5

 372 412,7

 93,8

 3,5

 Beruházásokra adott előlegek

 11 171,4

 7 567,8

 67,7

 0,1

 Tárgyi eszközök értékhelyesbítése

 141 019,3

 124 986,3

 88,6

 1,2

 II. Tárgyi eszközök összesen

 7 575 926,9

 7 687 866,8

 101,5

 72,4

 Részesedések

 479 869,6

 484 633,0

 101,0

 4,6

 Értékpapírok

 15 581,7

 16 525,7

 106,1

 0,2

 Adott kölcsönök

 36 243,2

 33 202,7

 91,6

 0,3

 Hosszú lejáratú bankbetétek

 240,8

 5 558,8

 2 308,5

 0,1

 Egyéb hosszúlejáratú követelések

 24 056,1

 15 353,1

 63,8

 0,1

 Befektetett pénzügyi eszközök értékhelyesbítése

 1 580,4

 1 752,8

 110,9

 0,0

 III. Befektetett pénzügyi eszközök

 557 571,8

 557 026,1

 99,9

 5,2

 Üzemeltetésre, kezelésre koncesszióba adott, vagyonkezelésbe vett eszközök

 1 570 701,7

 1 704 034,2

 108,5

 16,0

 Üzemeltetésre, kezelésre átadott eszközök értékhelyesbítése

 16 224,9

 17 188,6

 105,9

 0,2

 IV. Üzemeltetésre, kezelésre koncesszióba adott, vagyonkezelésbe vett eszközök

 1 586 926,6

 1 721 222,8

 108,5

 16,2

 A. Befektetett eszközök összesen

 9 745 257,5

 9 992 179,6

 102,5

 94,0

 Készletek összesen

 12 298,4

 11 992,2

 97,5

 0,1

 Követelések összesen

 167 827,9

 111 847,9

 66,6

 1,1

 Értékpapírok összesen

 57 135,5

 53 647,4

 93,9

 0,5

 Pénzeszközök összesen

 245 527,2

 381 696,0

 155,5

 3,6

 Egyéb aktív pénzügyi elszámolás összesen

 71 572,2

 73 077,9

 102,1

 0,7

 B. Forgóeszközök összesen

 554 361,2

 632 261,4

 114,1

 6,0

 Eszközök összesen

 10 299 618,7

 10 624 441,0

 103,2

 100,0

3.2. Az önkormányzatok 2007. évi vagyoni forrásai az alábbiak szerint alakultak:

- A saját tőke 16,8 milliárd forint növekedése mellett is az előző évi 94,2%-hoz viszonyítva alacsonyabb mértékben - 92,0%-ban - nyújt fedezetet a befektetett eszközökre.

- A 341,4 milliárd forint tartalék az előző évhez képest igen jelentős, 145,4 milliárd forinttal való emelkedést mutat. (Vélhetően a kötvénykibocsátásból származó bevételek képezik a tartalék-növekmény javát, amelyből a ténylegesen felhasznált rész még kisebb, de a kötelezettségvállalással terhelt maradványon belül már jelentős lehet az e forrásból származó bevételek terhelése).

A költségvetési tartalékon belül az előző évi 163,0 milliárd forinttal szemben 301,4 milliárd forintra emelkedett a tárgyévi (helyesbített) maradvány. Az előző évi tartalék-elszámolásokból ez az összeg még további 2,8 milliárd forinttal gyarapodott. A költségvetési befizetési kötelezettség 12,8 milliárd forint, (2,9 milliárd forinttal) több az előző évinél, míg a központi költségvetés részéről átutalatlan támogatás 5,7 milliárd forint (2,5 milliárd forinttal kevesebb). Előbbiekből, valamint az egyéb pénzmaradványt terhelő elvonásokból és a vállalkozási tevékenység eredményéből adódó módosított pénzmaradvány 291,4 milliárd forint, melyből a szabad pénzmaradvány 86,6 milliárd forint.

- A kötelezettségek - a passzív elszámolások nélkül - (+165,0 milliárd forinttal) 969,3 milliárd forintra emelkedtek. Ez utóbbin belül a hosszúlejáratúak 208,7 milliárd forinttal (50,7%-kal) magasabbak, míg a rövidlejáratúak 43,6 milliárd forinttal (11,1%-kal) alacsonyabbak az előző év véginél. A hosszúlejáratú fejlesztési hitelfelvételek mellett egyre több önkormányzat kötvény-kibocsátással vállalt kötelezettséget. 2006-ról 2007-re 22,1 milliárd forintról 188,2 milliárd forintra nőtt, így megnyolcszorozódott az ebből származó forrás. A kötvénykibocsátás a városi önkormányzatoknál a legjelentősebb, közel 83,0 milliárd forint annak ellenére, hogy vagyoni részesedésük az önkormányzati alrendszer teljes vagyonán belül csak 23%-ot tesz ki. Őket a megyei jogú városok követik 46,3 milliárd forinttal, valamint a megyei önkormányzatok 38,2 milliárd forinttal. A fővárosi kerületek kötvénykibocsátásából származó pénzeszközállomány 15,6 milliárd forintot tett ki. Mindez százalékos megoszlásban rendre a következőket jelenti: 44,3%, 24,6%, 20,3%, 8,3%, a maradék 1,5%-kal pedig a nagyközségek és községek együttesen részesedtek.

A működési célra felvett hosszú lejáratú hitelek állománya az előző évi jelentős emelkedés után - megnyugtató, csökkenő irányt vett 7,2 milliárd forintról 5,3 milliárd forintra. Szintén likviditási „helyzetjelző” a szállítók állományának alakulása. A tárgyévet terhelő szállítói tartozások ugyan 2,8 milliárd forinttal emelkedtek, de a tárgyévet követő évben esedékes tartozások 16,2 milliárd forinttal csökkentek. Együttesen ezen a mérlegsoron 13,4 milliárd forint a kötelezettség-állomány csökkenése.

A passzívák állománya 2,5 milliárd forinttal csökkent, aránya a források között hasonló az előző évihez (1,1%). A passzív elszámolások között a legjelentősebb tétel a központi költségvetés által 2007-ben átutalt 2008. évi finanszírozási előleg.

 

 Az önkormányzati vagyonmérleg forrásoldalának alakulása

 

 

 

 

 

 Megnevezés

 2006. XII. 31. millió forint

 2007. XII. 31. millió forint

 Változás 2007/2006%-ban

 Megoszlás 2007. %-ban

 Induló tőke 

 600 104,8

 609 615,3

 101,6

 5,7

 Tőkeváltozások 

 8 419 286,3

 8 441 489,7

 100,3

 79,5

 Értékelési tartalék

 158 824,8

 143 928,0

 90,6

 1,4

 D. Saját tőke összesen

 9 178 215,9

 9 195 033,0

 100,2

 86,5

 I. Költségvetési tartalékok összesen

 194 387,9

 340 572,6

 175,2

 3,2

 II. Vállalkozási tartalék összesen

 1 602,1

 804,5

 50,2

 0,0

 E. Tartalékok összesen

 195 990,0

 341 377,1

 174,2

 3,2

 I. Hosszú lejáratú kötelezettségek

 411 333,3

 620 028,0

 150,7

 5,8

 II. Rövid lejáratú kötelezettségek

 392 934,8

 349 322,6

 88,9

 3,3

 III. Egyéb passzív pü-i elszámolások

 121 144,7

 118 680,3

 98,0

 1,1

 F. Kötelezettségek összesen

 925 412,8

 1 088 030,9

 117,6

 10,2

 FORRÁSOK ÖSSZESEN

 10 299 618,7

 10 624 441,0

 103,2

 100,0

4. A bevételek és kiadások funkcionális alakulása

A helyi önkormányzatok közfeladatainak ellátását az államháztartás funkcionális rendszerében a következő táblázat mutatja be:

 

 

 

 Az önkormányzatok funkcionális főcsoportjainak mérlege (GFS rendszerben)

 

 

 

 

 Bevétel

 Kiadás

 Megnevezés

 2007. évi teljesítés

 Megoszlás

 2007. évi teljesítés

 Megoszlás

 

 (millió forint)

 (%)

 (millió forint)

 (%)

 A.

 Állami működési funkciók

 202 058,7

 6,6

 542 158,6

 17,3

 B.

 Jóléti funkciók

 696 552,1

 22,6

 2 181 748,8

 69,6

 

 Oktatás

 76 445,8

 2,5

 905 366,6

 28,9

 

 Egészségügy

 408 081,4

 13,2

 454 819,3

 14,5

 

 Társadalombiztosítási, szociális és jóléti szolgáltatás

 66 995,5

 2,2

 384 749,3

 12,3

 

 Lakásügyek, települési és kommunális szolgáltatás

 106 687,2

 3,5

 280 183,4

 8,9

 

 Szabadidős, kulturális és vallási tevékenység és szolgáltatás

 38 342,2

 1,2

 156 630,2

 5,0

 C.

 Gazdasági funkciók 

 84 014,3

 2,7

 359 216,0

 11,5

 D.

 Funkciókba nem sorolható tételek

 2 098 132,1

 68,1

 51 491,8

 1,6

 ÖSSZESEN:

 3 080 757,2

 100,0

 3 134 615,2

 100,0

A helyi önkormányzatok kiadásainak döntő részét, 69,6%-át a jóléti funkciók kötik le. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások, stb. 17,3%, a gazdasági és egyéb funkciók az ellátott feladatok pedig 13,1% részarányt képviselnek a kiadásokban. A 2006. évi teljesítéshez viszonyítva a GFS rendszerű kiadások 2,3%-kal alacsonyabbak voltak.

A bevételeken belül a funkcióba nem sorolható adók, adójellegű bevételek, kamatok, kölcsönök visszatérülése stb. 68,1%, a jóléti - jelentős részben térítésmentes - szolgáltatások 22,6%, az állami működési és gazdasági funkciók együttesen 9,3% bevételt hoztak. A 2006. évi teljesítéshez viszonyítva GFS rendszerű bevételek 0,9%-kal magasabb összegben teljesültek.

A továbbiakban elsősorban egyes jóléti funkciók kerülnek részletesen áttekintésre.

4.1. A finanszírozási műveletek nélküli összes kiadásokon belül a helyi önkormányzatok 905,4 milliárd forintot fordítottak közoktatási feladataikra, az előző évhez képest 0,6%-kal, 5,2 milliárd forinttal kisebb összeget. Ebből a folyó kiadások, támogatások 860,0 milliárd forintot tettek ki, melyből a bérkiadásokra 517,5 milliárd forintot fordítottak, az összes kiadás 57,2%-át, folyó (működési) kiadásoknak pedig 60,2%-át (munkaadói járulékok nélkül). Közoktatási felhalmozási célokhoz 45,3 milliárd forint kiadás teljesült.

Előbbiek szerint a folyó kiadások aránya az összes kiadáson belül 95%, a felhalmozásra elszámolt összeg pedig 5%-ot tesz ki.

Az önkormányzati GFS kiadásokon belül a közoktatás kiadásai 28,9%-ot képviselnek, a folyó kiadásokon és támogatásokon belül 33,9%-ot, az összes bérkiadáson belül pedig a közoktatás részesedése 46,1%. (Ezek az arányok előbbi sorrendben 2006-ban: 28,4%, 34,1%, 46,0%.)

A tárgyévi bevételek az előző évitől 0,9 milliárd forinttal elmaradtak a 76,4 milliárd forint teljesítéssel, viszont ezen belül a folyó bevételek és juttatások 2,1 milliárd forinttal emelkedtek.

A folyó kiadások, támogatások - az összes kiadás-csökkenésen belül - 2,9 milliárd forinttal magasabbak, ezen belül is a bérkiadások és munkaadói járulékok 5 milliárd forinttal növekedtek az előző évhez viszonyítva. Előbbi kiadások aránya 79,2% a 2006. évi 78,7%-os részesedéshez képest. A dologi kiadások 172,2 milliárd forint teljesítéssel 19,0%-ot képviselnek, a támogatások, pénzeszközátadások pedig 6,7 milliárd forinttal 0,7%-ot. Ez utóbbi körben az ellátottak juttatásai és egyéb szociálpolitikai támogatások 4,4 milliárd forintot tesznek ki, a más fenntartóknak közoktatási célra nyújtott működési támogatások pedig 1,8 milliárd forintot.

A közoktatási célú központi költségvetési hozzájárulások, támogatások mintegy 485,5 milliárd forintot kitevő előirányzata az intézményi folyó bevételekkel csökkentett „nettó” a folyó kiadásokra, támogatásokra - átlagosan - 60,9%-ban nyújtott fedezetet.

A működéshez és egyéb folyó kiadásokhoz kapcsolódóan az intézmények 62,4 milliárd forint bevételt értek el. Ezt 14,0 milliárd forint felhalmozási, tőkejellegű bevétel egészítette ki.

A közoktatásban az alkalmazottak átlagos állományi létszáma 228 491 fő volt, az engedélyezett álláshely számhoz (231 173 főhöz) képest 2 682 fővel alacsonyabb. Az állományi létszámból a szakmai tevékenységet végzők létszáma 169 401 fő, az intézmény-üzemeltetési létszám 59 090 fő volt. Az előző évhez viszonyítva a szakmai tevékenységet ellátók száma éves szinten 1 935 fővel emelkedett, míg a nem szakmai állományi létszám 4 110 fővel csökkent.

Összességében tehát a 2007. évi önkormányzati beszámolókban kimutatott éves szintű létszám adatok nemhogy csökkenést mutatnak - a szeptembertől megemelt heti kötelező pedagógus óraszámok beépülése ellenére -, hanem növekedett is a szakmai tevékenységet ellátók állományi létszáma. A szaktörvényi változások éves hatása majd 2008-ban lesz érzékelhető. A közoktatásban foglalkoztatottak 2 175 fővel való csökkenését így rövidtávon az üzemeltetési feladatokat ellátók magasabb számú leépítésével érték el.

A helyi önkormányzatok által a költségvetési törvény alapján felhasználható normatív hozzájárulások és támogatások eredeti előirányzatából (a 485,5 milliárd forintból) a normatív hozzájárulások összege 465,1 milliárd forint volt, a tényleges teljesítés pedig 453,7 milliárd forint lett. Előbbi adatok tükrözik, hogy tovább csökkent a gyermekek, tanulók létszáma. Az önkormányzatok éltek az évközi lemondás és pótigénylés lehetőségével, így év végén már csak mintegy 1 milliárd forint összegű visszafizetési kötelezettségűk maradt. A költségvetési éven belüli két nevelési év/tanév átlagában az óvodai ellátásban közel 600 fővel 308 ezer fő fölé emelkedett ugyan a létszám az országos mutatószám-felmérés során jelzetthez képest, ugyanakkor az általános iskola 1-8. évfolyamain 23,7 ezer fővel (725,6 ezer főre), a középiskolákban 5,1 ezer fővel kevesebb (355,3 ezer fő) tanuló után számított a hozzájárulás. A szakképzésben előbbiekkel szemben lassú növekedésnek indult a létszám (mintegy 600 fővel többen (96,6 ezren) vettek részt szakmai elméleti képzésben, a gyakorlati képzésben pedig 4,2 ezer fővel több - már a 81 ezer főt közelíti - a tanulók átlaglétszáma. (A tanulószerződéssel való képzési megoldást egyre többen választják.) A sajátos nevelési igényű gyermekek, tanulók száma a 2006. évi létszámhoz viszonyítva további 2,9 ezer fővel (74,3 ezer főre) emelkedett.

Az oktatási normatívákra jogosultság szempontjából a gyermekek, tanulók tényleges létszáma a 2007. évi költségvetési évben a két tanév átlagában közel 25 ezer fővel csökkent.

A szociális jellegű kiegészítő hozzájárulások közül a kedvezményes étkeztetésre jogosult és ténylegesen étkezők létszáma a tervezettnél 56,8 ezer fővel kevesebb (390 ezer fő) volt, a tanulói ingyenes tankönyvellátásra az előző évi létszámnál pedig mintegy 190 ezer fővel kevesebben (513,5 ezren) voltak jogosultak (az egyedülálló szülők által nevelt tanulók normatív kedvezményének megszüntetésével).

A normatív kötött felhasználású támogatásoknál - a közoktatási célú többcélú kistérségi társulásokat megillető támogatások nélkül - az évvégi elszámolások szerint 6,9 milliárd forintból 5,7 milliárd forintot költöttek el az önkormányzatok, további 1,1 milliárd forint kötelezettségvállalással terhelt maradvány húzódik át a 2008. évre, visszafizetési kötelezettségként pedig 0,1 milliárd forintot mutattak ki. A többcélú kistérségi társulások közel 10 milliárd forint összegű kötött normatív támogatásban részesültek, ezzel a társulások összes támogatásának 44,4%-a segítette a kistérségi oktatás-szervezést.

2007-ben a közoktatáshoz ez előző évekhez képest több szakmapolitikai célt szolgáló központosított előirányzat kapcsolódott (esélyegyenlőséget, felzárkóztatást segítő támogatások, teljesítmény-motivációs alap, pedagógiai szakszolgáltatások kiegészítő támogatása, alapfokú művészetoktatás támogatása, minőségbiztosítás mérés, értékelés, ellenőrzés támogatása). A rendelkezésre álló 11,2 milliárd forint előirányzatból 10,5 milliárd forint került elosztásra, melyből december 31-éig az önkormányzatok 7,2 milliárd forintot használtak fel. Ezen túl kötelezettségvállalással 3,1 milliárd forint, visszafizetési kötelezettséggel pedig 0,2 milliárd forint terhelt. A kötelezettségvállalással terhelt összeg a folyó tanév végéig elkölthető.

4.2. A szociális és jóléti szolgáltatások funkcionális főcsoport tartalmazza a szociális támogatások kifizetéséhez (pl. munkanélküli, jövedelempótló ellátásokhoz, stb.) a központi költségvetésen kívül az államháztartás más alrendszereitől - alapoktól, központi költségvetési szervektől - kapott pénzeszközöket, valamint a szociális intézmények működési bevételét is.

A szociális és gyermekjóléti, gyermekvédelmi szolgáltatások 2007. évi értékelését a pénzbeli és természetbeni ellátások, valamint az intézményi szolgáltatások adatainak ismertetésével mutatjuk be.

Az önkormányzati segélyezési feladatok körében 2007-ben nem történt lényeges változás, az önkormányzatoknak a korábbi gyakorlat szerinti lakossági támogatásokat kellett biztosítaniuk. E célra összesen 146,0 milliárd forint költségvetési forrás állt rendelkezésre, 12,6%-kal több, mint az előző évben. Ez a többlet biztosította az egyes segélyezési formákban részesülők körének bővülését, illetve a segélyek alapját jelentő öregségi nyugdíjminimum összegének évi emeléséből adódó többletet.

Az időskorúak járadékában részesülők köre évek óta viszonylag stabil: 2006-ban 6,2 ezer fő, 2007-ben 6,1 ezer fő részesült ebben a támogatásban. A normatív ápolási díjban részesülők száma 19,5 ezer, 2,0 ezerrel több, mint 2006-ban. A lakásfenntartási támogatásban részesülők száma évek óta fokozatosan nő, 2007-ben 215,3 ezer volt, 10 ezerrel több a 2006. évinél.

A rendszeres szociális segélyezettek száma 2007-ben 183,4 ezer volt, 25 ezerrel több, mint 2006. évben. A növekedés részben az új típusú segélyezési rendszer bevezetésével, részben a tartósan munkanélküliek számának növekedésével magyarázható.

Mint ismeretes, 2006. július 1-jétől új, családtípus, családnagyság szerinti különböző fogyasztási szerkezethez igazodó segélyezési rendszer került bevezetésre. Ez azt jelenti, hogy a rendszeres szociális segélyre való jogosultság megállapítása nem az egy főre, hanem az ún. fogyasztási egységre vetített jövedelem alapján történik. A fogyasztási egység a családtagoknak - a fogyasztási szerkezet figyelembevételével számított arányszámát fejezi ki (az arányszámok: első nagykorú családtag 1,0, gyermekét egyedül nevelő szülő 1,2, házas vagy élettárs 0,9, első és második gyermek 0,8, minden további gyermek 0,7, fogyatékos gyermek 1,0).

A munkanélküli járadékot kimerítők számára - a rendszeres szociális segély folyósításának feltételeként - a települési önkormányzat közcélú foglalkoztatást szervez. Az önkormányzatok számára a központi költségvetés e célra kötött felhasználású normatív támogatásként - az előző évihez hasonlóan - 15,1 milliárd forintot biztosított 2007-ben. Az előirányzat felhasználásának módja az előző évekhez képest nem változott: az egyes önkormányzatokat - a segélyezettek és a közcélú munkán foglalkoztatottak előző évi adatai alapján - megillető „elvi” előirányzat összege az I. félévi tényleges felhasználás figyelembe vételével véglegeződik. Azon önkormányzatok esetében, ahol az I. félévi felhasználás nem érte el az előirányzat időarányos részét, az új előirányzat az időarányosan fel nem használt támogatás kétszeresének az eredeti előirányzatból történő levonásával került megállapításra. Ezzel az összeggel a Helyi önkormányzatok támogatásai fejezetben tartalék képződött, amelyből bármely önkormányzat többlettámogatást igényelhetett, ha előirányzata nem nyújtott fedezetet az általa szervezni kívánt foglalkoztatáshoz. Ez a már évek óta működő rendszer rugalmas, az igényekhez jobban igazodó elosztást biztosít.

Az önkormányzatok mintegy 90%-a él a támogatott foglalkoztatás lehetőségével. 2007-ben havi átlagban 16,6 ezer fő vett részt a települési önkormányzatok által szervezett közcélú munkákban, 2,5 ezerrel több, mint 2006-ban. A foglalkoztatottak számának növekedése elsősorban a nagyobb arányú részidős foglalkoztatással van összefüggésben.

Az önkormányzati fenntartású szociális és gyermekvédelmi, gyermekjóléti intézményrendszer keretei között 2007-ben csaknem 267,5 ezer fő ellátásáról történt gondoskodás.

Szociális és gyermekjóléti alapellátásban több, mint 188,6 ezer fő részesül. Kedvező folyamat, hogy az alapellátásban részesülők száma már két éve folyamatosan nő. 2007-ben étkeztetésben 83,4 ezer fő, házi segítségnyújtásban több, mint 31,3 ezer fő, jelzőrendszeres házi segítségnyújtásban csaknem 13,6 ezer fő részesült. Szociális nappali ellátás keretében 38 ezer rászorultról történt gondoskodás. A bölcsődés gyermekek száma több, mint 19 ezer, 2006-hoz képest mintegy 900 fővel nőtt.

Szociális, gyermekvédelmi szakellátásban 2007-ben közel 79 ezer fő részesült, több, mint 95%-uk, 75,3 ezer fő bentlakásos, illetve átmeneti intézményi ellátásban. Gyermekvédelmi szakellátásban több mint 20 ezer gyermekről, a hajléktalanok átmeneti intézményeiben 3,6 ezer rászorultról gondoskodtak.

A szociális szolgáltatások finanszírozása terén 2007-ben lényeges változások történtek, amelyek a kapacitásszabályozás bevezetését alapozták meg. A szolgáltatások ugyan az utóbbi években fejlődésnek indultak, de az ellátottság területileg egyenlőtlen, a szolgáltatások színvonala sok esetben nem felel meg az előírásoknak, a kapacitások bővülésének iránya és mértéke nem szabályozott. Ezért a kapacitásszabályozás első lépéseként 2007. január 1-jétől egyes új szolgáltatások, ellátottak után a fenntartó alanyi jogon a normatív hozzájárulás 50%-ára jogosult, amelynek további 50%-os kiegészítésére pályázati lehetőség volt. Az érintett ellátások a következők: jelzőrendszeres házi segítségnyújtás, támogató szolgáltatás, közösségi ellátás, utcai szociális munka, lakóotthoni ellátás, demens bentlakásos ellátás, emelt színvonalú bentlakásos ellátás.

A helyi önkormányzatok szociális és gyermekvédelmi ellátást nyújtó intézményeinek 2007. évi működési célú kiadása 243,3 milliárd forint volt, 3,3%-kal több az előző évinél. A kiadásoknak csaknem 50%-át kitevő személyi kiadások összege 121,2 milliárd forint volt, 3,9%-kal több, mint 2006-ban. A személyi kiadások csaknem 80%-át a rendszeres személyi juttatások jelentik, hiszen az önkormányzatok elsődleges feladata, hogy a közalkalmazotti törvényben meghatározott garanciális kötelezettségeket teljesítsék. A rendszeres személyi juttatásokra kifizetett összeg 2007-ben 96,9 milliárd forint volt, 4,2%-kal több az előző évinél.

Az önkormányzatok szociális és gyermekvédelmi intézményeik dologi kiadásaira 70,1 milliárd forintot fordítottak, 1,2%-kal többet, mint 2006-ban. Mivel a költségvetés a dologi automatizmusra évek óta nem nyújt támogatást, az önkormányzatok saját forrásaikból biztosítanak fedezetet a dologi kiadásokra.

A tárgyévi folyó bevételek 63,0 milliárd forintra teljesültek, az előző évit 2,4%-kal meghaladóan. A tárgyévi folyó bevételek több, mint 84%-át kitevő intézményi térítési és szolgáltatási díjak 3,2%-kal nőttek, 54,7 milliárd forintot tettek ki.

A tőkejellegű kiadások összege 2007-ben 12,1 milliárd forint volt, az ágazat összkiadásainak 4,7%-a. A tőkejellegű bevételek 1,9 milliárd forintot tettek ki, a tárgyévi összbevétel 2,9%-át.

A szociális és gyermekvédelmi intézmények költségvetési támogatása 2007-ben 97,9 milliárd forint volt, az előző évinél 2,0%-kal kevesebb. A fenti számokból jól látható, hogy az intézmények fenntartása a költségvetési támogatás és az intézményi bevételeken túl jelentős, az előző évinél 13,5%-kal, 8,5 milliárd forinttal több - összesen 71,4 milliárd forint - saját forrást is igényelt az önkormányzatoktól. Mindez azt is jelenti, hogy az állami támogatások és hozzájárulások a saját bevétellel csökkentett folyó kiadások 51,9%-át fedik le.

4.3. Az egészségügyi tevékenység bevételei 1,7%-kal csökkentek az előző évhez képest, így 408,1 milliárd forintra teljesültek.

A folyó bevételek és folyó juttatások összege 400,0 milliárd forintra teljesült, 2,2%-kal alacsonyabban mint 2006-ban.

Ennek döntő részét az Egészségbiztosítási Alapból működési célra átvett 372,2 milliárd forintot jelentette, ami 3,5%-kal alacsonyabb, mint 2006-ban és 4,6%-kal kevesebb, mint a 2007. évi eredeti előirányzat. A csökkenés elsődleges indoka: az egészségügyi struktúra-átalakítás eredményeként a kórházi ágyak éves átlagszáma 59 900-ról 52 000-re csökkent. Ezzel együtt, valamint a korszerű ellátási módok bevezetésével csökkent az éves ápolási napok száma is: a tavalyi 16 millió 400 ezerről 13 millió 300 ezerre.

Jelentős tétel még a térítési és szolgáltatási díjbevétel 20,8 milliárd forint összeggel.

A tőkeműveletek bevételei és a tőkejuttatások összesen értéke 28,6%-os emelkedést mutat az előző évihez képest és 8,1 milliárd forintra teljesült. Ez a bevételi jogcím tartalmazza az Európai Uniótól felhalmozási célra kapott juttatások összegét is, amely 1,1 milliárdos értékével 22,2%-os emelkedést mutat a 2006. évi ugyanezen címen kapott támogatáshoz képest.

Az egészségügyi kiadások összege 2007. évben 1,9%-kal csökkent, ezzel 454,8 milliárd forintra teljesült.

A kiadási jogcímeken belül a személyi juttatások 0,2%-kal, a dologi kiadások 0,4%-kal csökkentek. Az előző 183,4 milliárd forintra, ez utóbbi 162,2 milliárd forintra teljesült. A tőkejellegű kiadások (tárgyi eszközök, valamint föld és immateriális javak felhalmozási kiadásai, tárgyi eszköz felújítása) jelentősen csökkent az előző évi 40,4 milliárd forintról 32,1 milliárd forintra, 20,6%-kal. A tőkejellegű kiadások így az összkiadás 7,1%-át jelentették.

2007. február 15-étől került bevezetésre az egészségügyben az alapellátás és a szakellátás területén a vizitdíj, a fekvőbeteg ellátásnál pedig a kórházi napidíj. A lakossági terhek csökkentése érdekében a 21. alkalomtól a vizitdíj visszaigényelhető volt. Ezzel összefüggésben központosított előirányzat szolgált a vizitdíj visszatérítésének támogatására. A támogatást a települési önkormányzatok igényelhették lakosaik által fizetett vizitdíj részleges visszatérítéséhez. A támogatás igénylésének, döntési rendszerének, folyósításának, elszámolásának és ellenőrzésének részletes szabályait kormányrendelet állapította meg.

Az egészségügyi alapellátási feladatokat döntő százalékban vállalkozó háziorvosokkal (felnőtt és gyermekorvosok) látják el az önkormányzatok. Általános tapasztalat, - azzal együtt, hogy a vizitdíj a praxisok bevétele volt - a működtetés költségeit az OEP-től kapott támogatás mellett az önkormányzatok jelentős mértékben egészítették ki. A rendelők és egyéb helyiségek fenntartása, felújítása általában az önkormányzatokra hárult. Kórházak esetében az épület-rekonstrukciók, műszaki fejlesztések, műszer beszerzéseknek szintén forrása a fenntartó önkormányzat támogatása is.

Az egészségügy az Egészségbiztosítási Alap beszámolójában külön kerül részletezésre.

4.4. 2006-ban a bevételi források megfontolt gazdálkodásra és erőteljes takarékosságra késztették az önkormányzatokat a kultúra, közművelődés területén is. A korábbi évekhez hasonlóan 2007-ben is jellemző, hogy az ágazathoz tartozó feladatokat költségvetésen kívüli szervezetek bevonásával látják el, főként alapítvánnyal, közalapítvánnyal, közhasznú társasággal, de esetenként vállalkozásokkal kötött megállapodások keretében. Az önkormányzatok erejükhöz mérten igyekeztek támogatni minden olyan civil szerveződést, amelyek a kulturális örökségeket, nemzeti hagyományokat ápolják, a sportéletben tevékenykednek, vagy hobbi-tevékenység gyakorlására szerveződtek.

A források kiegészítésére az önkormányzatok és intézményeik éltek a különböző pályázati lehetőségekkel és Európai Uniós források bevonásával.

A kulturális tevékenységek és szolgáltatások bevételei 2007. évben 25,3 milliárd forintra teljesültek, ami közel azonos az előző évivel.

A teljes bevétel belső szerkezeti megoszlását vizsgálva látható, hogy az előző évhez képest nagyobb arányban 75,5%-ban 19,1 milliárd forint összegben a bevételeket a nem adójellegű folyó bevételek - térítési és szolgáltatási díjak, intézmények egyéb bevételei, ÁFA elszámolások - adták. További jelentős bevételi forrás 20,9%-kal, 5,3 milliárd forinttal a működési célra kapott juttatások összege. Ez tartalmazza az EU-tól, az államháztartáson kívülről belföldről (vállalkozásoktól) és az államháztartáson belülről, így a központi költségvetésből származó ún. támogatásértékű bevételek összegeit is. E körben tovább emelkedett az EU-tól kapott támogatás összege 33,9%-kal, 132,7 millió forintra. Csökkent viszont 8,3%-kal - 2,2 milliárd forintra - az államháztartáson belülről (a központi költségvetésből és az elkülönített állami pénzalapokból) kapott juttatások mértéke.

Összességében a folyó működési bevételek 2006. évhez képest 9,9%-kal, 2,2 milliárd forinttal emelkedtek, így 24,3 milliárd forintra teljesültek.

2006. évhez képest csökkent a felhalmozási célra kapott juttatásokat is tartalmazó tőkeműveletek bevételei és tőkejuttatások összege. A korábbi 2,9 milliárd forinttal szemben csupán 1,0 milliárd forintra teljesült. Ebben több tényező játszott szerepet. Egyrészt 50,5%-kal csökkent a központi költségvetési szervektől, 84,2%-kal pedig az elkülönített állami pénzalapoktól felhalmozásra juttatott források mértéke, így az államháztartáson belülről felhalmozásra kapott juttatások összege, az előző évi 1,9 milliárd forint helyett 837,4 millió forintra teljesült. Másrészt, csökkent - 58,1%-kal - a tőkeműveletekből származó bevételek mértéke döntően a tárgyi eszköz értékesítések visszaesése miatt, a 2006. évi 260,0 millió forintról 109,0 millió forintra.

Az ágazat kiadásai 1,6%-kal szerényebbek, e célra 103,9 milliárd forintot fordítottak az önkormányzatok. A teljes ágazati kiadás jelentős részét 47,1%-át - 48,9 milliárd forintot - továbbra is a személyi juttatások és járulékai tették ki. E célra 4,0%-kal fordítottak többet az előző évinél. A termékek és szolgáltatások vásárlására fordított 37,6 milliárd forintból dologi kiadásokra 35,0 milliárd forintot költöttek, 1,5%-kal kevesebbet mint az előző évben. A teljes kiadás részét képezi a támogatásokra és működési célú pénzeszközátadásokra - elsősorban állami nem pénzügyi vállalkozások folyó támogatására, valamint non-profit szervezetek működési célú támogatására - fordított 4,8 milliárd forint is, amely közel azonos az e célra történt 2006. évi felhasználással. A tőkejellegű kiadások és támogatások összege - ide tartoznak a felhalmozási célú pénzeszközátadások, a tárgyi eszköz beszerzések, föld és immateriális javak felhalmozása - az előző évihez képest 18,2%-kal kevesebb, 12,6 milliárd forintra teljesült. A teljes ágazat kiadásán belül a felhalmozási kiadások aránya csupán 12,1%-os.

Látható, hogy a kiadások döntő hányada működési célt szolgált, fejlesztésre, állagmegóvásra, beruházásra többnyire az ilyen célra kiírt pályázatokon elnyert összegeket tudták az önkormányzatok fordítani.

A különféle pályázatoknak köszönhetően az önkormányzatok képesek voltak kiegészíteni bevételi forrásaikat és így 2007-ben is el tudták látni közművelődési, kulturális feladataikat.

4.5. Az igazgatási feladatokat takaró általános közszolgáltatások funkcionális főcsoport bevétele 200,3 milliárd forint, amely 8,3%-kal kevesebb az előző évinél.

A nem adó jellegű folyó bevételek 22,7%-os arányban - 45,4 milliárd forinttal - a működési célra kapott juttatások 15,1%-os arányban - 30,3 milliárd forint - járultak hozzá a 2007. évi bevétel alakulásához. A működésre kapott juttatások és bevételek együttesen 5,0 milliárd forinttal kevesebb - 75,7 milliárd forint - összegben teljesültek, mint 2006-ban.

A teljes bevétel belső szerkezeti megoszlását elemezve megállapítható, hogy a működési célra kapott juttatás csökkenésében több tényező játszott szerepet. Egyrészt a központi költségvetésből kapott támogatás mértéke 39,5%-kal - 12,1 milliárd forintra - csökkent. Ennek hatását csak részben tudta ellensúlyozni az előző évi költségvetési kiegészítések és visszatérülések 16,2%-os emelkedése 9,3 milliárd forintra, valamint a térítési és szolgáltatási díjak 3,8%-os növekedése 24,5 milliárd forintra.

A felhalmozási célra kapott juttatásokat is tartalmazó tőkeműveletek bevételei, és a tőkejuttatások összege a főcsoport teljes bevételének döntő többségét 62,2%-át jelentette 124,6 milliárd forinttal. Ez a bevétel is csaknem 10%-kal elmarad az előző évitől.

Ennek oka a meglévő vagyontárgyak (ingatlanok, nagy értékű tárgyi eszközök) értékesítésének csökkenése, valamint az Európai Uniótól felhalmozási célra kapott juttatások mértékének csaknem felére csökkenése. E negatív hatásokat nem kompenzálta a felhalmozási célra kapott juttatások - elsősorban államháztartáson belülről, a központi költségvetéstől - 19,5%-os, 45,3 milliárd forintra történő növekedése.

A kiadások 502,6 milliárd forintra teljesültek, ami 4,0%-os csökkenést jelent 2006. évhez viszonyítva. A kiadásokon belül 50,6%-ot, 254,2 milliárd forintot a személyi juttatások és járulékai jelentettek, 1,2%-kal kisebb összegben, mint 2006. évben. 2007-ben a teljes kiadás 24,2%-át fordították az önkormányzatok dologi kiadásokra, a korábbi évhez képest 11,3%-kal kevesebbet, összesen 121,5 milliárd forint összeggel. A tőkejellegű kiadások és támogatások e körben 3,9%-kal csökkentek, 88,3 milliárd forintról 84,9 milliárd forintra. Csökkent e kiadási típuson belül a tárgyi eszköz beszerzésre, valamint föld és immateriális javak felhalmozására fordított összeg, de csökkent az államháztartáson kívülre (non-profit szervezeteknek, vállalkozásoknak) történő felhalmozási jellegű pénzeszköz átadás mértéke is.

Az ágazaton belül jelentős változások történtek 2007-ben.

- Átalakult az építésügyi igazgatási feladatok finanszírozási rendszere. A korábbi egységesen lakosságszám arányos összeg két részre tagolódott:

= alap-hozzájárulásra, mely lakosságszám arányosan (50 Ft/fő összegben) a kiemelt építésügyi igazgatási ügyekben eljáró hatóságok illetékességi területéről, a kijelölési eljárásról, valamint a szakmai feltételekről szóló 220/1997. (XII. 5.) Korm. rendeletben kiemelt építésügyi hatósági feladatok ellátására kijelölt körzetközpont és nem körzetközpont önkormányzatokat illette meg, valamint

= kiegészítő hozzájárulásra, amely az egyes építésügyi hatóságok 2005. október 1-je és 2006. szeptember 30-a közötti egyévi ügyiratszáma alapján került megállapításra, 4600 Ft/döntés összegben. A hozzájárulás a helyi önkormányzatokat az építésügyi hatóságok működési kiadásaihoz az építésügyi hatósági ügyeiben hozott, a közigazgatási hatósági eljárás és szolgáltatás általános szabályairól szóló 2004. évi CXL. törvény szerinti döntéseinek száma szerint illette meg.

= (Az egyes körzetközpontoknak és a nem körzetközpont, de kormányrendeletben kijelölt településeknek járó előirányzat összege központilag került kiszámításra, az általuk korábban az Önkormányzati és Területfejlesztési Minisztériummal közölt döntés-számok alapján.)

A finanszírozási konstrukció változásával az építésügyi igazgatás támogatásában hangsúlyosabb lett a feladatarányosság elismerése. Az építésügyi igazgatási feladatok ellátására szolgáló előirányzat összességében 153,0 millió forinttal, 10,3%-kal lett magasabb mint 2006-ban.

- A körjegyzőségek működésének finanszírozása ugyan változatlan maradt, előirányzata viszont összességében 716,0 millió forinttal emelkedett 2006-hoz képest, a közös feladatellátás ösztönzése érdekében. Kiemelkedően nőtt a három vagy több községből álló körjegyzőség támogatása, 14,5%-kal. A költségvetési támogatás növekedésének hatására megnőtt a körjegyzőségek száma. Míg 2006-ban 644 körjegyzőség működött, addig 2007-ben csaknem 4%-kal több, már 669. Elsősorban a két településből álló, valamint a három vagy több településből álló körjegyzőségek száma emelkedett.

- A társadalmi-gazdasági és infrastrukturális szempontból elmaradott, illetve súlyos foglalkoztatási gondokkal küzdő települési önkormányzatok feladataihoz kapcsolódó finanszírozási rendszer is megváltozott. 2006-ban 3600 forint fajlagos összeg illette meg - lakosságszám arányosan - azokat az önkormányzatokat, amelyek a társadalmi-gazdasági és infrastrukturális szempontból elmaradott, illetve az országos átlagot jelentősen meghaladó munkanélküliséggel sújtott települések jegyzékéről szóló 7/2003. (I. 14.) Korm. rendelet bármelyik kategóriájában - vagy mindkettőben - szerepeltek.

2006 végén a vonatkozó kormányrendelet felülvizsgálatra került és a kedvezményezett települések 2007. január 1-jétől hatályos körét a társadalmi-gazdasági és infrastrukturális szempontból elmaradott, illetve az országos átlagot jelentősen meghaladó munkanélküliséggel sújtott települések jegyzékéről szóló 240/2006. (XI. 30.) Korm. rendelet tartalmazta.

A költségvetési törvény e jegyzéket alapul véve a kedvezményezett települések számára differenciált támogatási összegeket állapított meg a következők szerint:

= a társadalmi-gazdasági és infrastrukturális szempontból elmaradott vagy súlyos foglalkoztatási gondokkal küzdő település 2 500 Ft/fő,

= a társadalmi-gazdasági és infrastrukturális szempontból elmaradott és súlyos foglalkoztatási gondokkal küzdő település 4 600 Ft/fő

támogatásra volt jogosult.

A fenti módosítással elismerésre került az a tény, hogy a hátrányos helyzetben lévő települések között is jelentős különbség van attól függően, hogy mindkét szempontból hátrányos helyzetben vannak-e, vagy csak az egyikből.

4.6. A helyi önkormányzati hivatásos tűzoltóságok 2007. évi bevételei 1 318,7 millió forintra teljesültek, 15,1%-kal alacsonyabban az előző évinél. A teljes bevétel legnagyobb részét, 82,1%-át a folyó bevételek és folyó juttatások 1 083,4 millió forintos összege tette ki. Ezen belül a nem adójellegű folyó bevételek 977,3 millió forintos összegéhez, a térítési díj bevételek 4,4%-os csökkenéssel, 849,7 millió forinttal járultak hozzá. Az egyéb - ÁFA elszámolásból eredő - bevételek 127,6 milliárd forintot tettek ki, 1,9%-kal kevesebbet mint 2006-ban. Csaknem felére csökkent a tőkeműveletek, és tőke juttatások bevételének összege, így 235,3 millió forintra teljesült. Mindez több tényező együttes hatására vezethető vissza. Egyrészt jelentősen csökkent a vagyontárgyakból - ingatlan, nagy értékű tárgyi eszköz - eladásából származó bevétel, másrészt csökkent az államháztartáson kívülről (vállalkozásoktól, non-profit szervezetektől) kapott felhalmozási célú pénzeszköz összege. Mindezen túl csökkent a központi költségvetésből felhalmozási célra juttatott pénzeszköz mértéke is. (125,2 milliárd forintra, szemben a tavalyi 299,9 milliárd forinttal.)

A kiadások mérsékelten 4,0%-ban emelkedtek és 38,9 milliárd forintra teljesültek. A teljes kiadás belső szerkezetét tekintve a személyi juttatások és járulékai mérsékelt emelkedése jellemző 7,1%-kal, - 33,1 milliárd forintos teljesítéssel. A dologi kiadásokra fordított összeg megegyezik az előző évivel (4,6 milliárd forint). A tőkejellegű kiadások és támogatások 47,1%-kal csökkentek, 890,4 millió forintra teljesültek. Nagy értékű tárgyi eszköz beszerzésére, felújítására 49,4%-kal (625,4 millió forint) fordítottak kevesebbet mint egy évvel korábban. A felhalmozási célra történt pénzeszköz átadások 39,1%-kal csökkentek és így 113,7 millió forintra teljesültek a korábbi 186,4 millió forinttal szemben.

A helyi önkormányzati hivatásos tűzoltóságok költségvetési törvény 8. számú mellékletében megjelenő támogatása szabályozásának változatlanul alapvető jellemzője volt, hogy a normatív kötött elemek együttesen szolgálták a tűz elleni védekezésről, a műszaki mentésről és a tűzoltóságról szóló 1996. évi XXXI. törvényben előírt feladat ellátását. A támogatási összegek a létszámot tekintve jogszabályhoz, a dologi kiadásokat tekintve pedig felméréskori fordulónap tényállapotához kötődtek.

A célra a 2006. évi előirányzattól magasabb összeg, 35 434,1 millió forint állt rendelkezésre. A többlet a készenléti szolgálattal rendelkező és a készenléti szolgálattal nem rendelkező hivatásos önkormányzati tűzoltóság személyi juttatásaihoz szolgált forrásul.

A tűzvédelemmel kapcsolatos feladatok ellátását szolgálta továbbá a központosított előirányzatok között a helyi önkormányzati hivatásos tűzoltóságok kiegészítő támogatása jogcím 1,9 milliárd forintos előirányzata is. A támogatást a készenléti szolgálattal rendelkező hivatásos önkormányzati tűzoltóságot fenntartó helyi önkormányzatok a fegyveres szervek hivatásos állományú tagjainak szolgálati viszonyáról szóló 1996. évi XLIII. törvény módosításáról szóló 2005. évi CLXXIX. törvény 22. §-ával megállapított szolgálatteljesítési idő csökkentéséhez vehették igénybe.

2006-ban az I. félévre a költségvetés biztosította a tűzoltók heti 54 órás munkaidejének - 2 órával való - csökkentését 52 órára. 2007-ben további 2 óra munkaidő mérséklésére állt rendelkezésre forrás elérve így a heti 50 órás munkaidőt. (2008-ban még további 2 óra a csökkentés ahhoz, hogy megvalósuljon az európai normákhoz igazodóan a jogszabályban előírt 48 órás heti munkaidő.)

XI. Európai Unióval kapcsolatos programok

I. Strukturális támogatások

1. Az I. Nemzeti Fejlesztési Terv előirányzatai és azok teljesülése

A 2007. évi eredeti kiadási előirányzat 155 278,3 millió forint volt, amelyből 117 753,5 millió forint volt az uniós forrás, valamint 37 524,8 millió forint a kapcsolódó költségvetési támogatás. A ténylegesen felhasznált (kifizetett) összes forrás 209 521,4 millió forint volt, ebből 130 474,5 millió forintot tett ki az uniós támogatás.

Az I. NFT végrehajtásában 2007. december 31-ig elért pénzügyi eredmények az alábbiakban foglalhatóak össze:

- A pályázati kiírások 2004. januári megjelenésétől összesen több mint 41 000 db projekt javaslat érkezett be, 2007-ben azonban már csak minimális számú, hiszen csak kevés pályázati ablak volt nyitva.

- Ennek megfelelően a támogatói döntések meghozatala, majd a támogatási szerződések megkötése is javarészt lezárult 2006-ban, és 2007 végére szinte a teljes - többlet kötelezettségvállalással megemelt - keretre megtörtént a szerződéskötés. A kötelezettségvállalások értéke az év végén mintegy 712,9 milliárd forint volt, ami - a többlet-kötelezettségvállalási lehetőségek miatt - a három éves keret 107,2%-a. Ebből - az operatív programok életútjának megfelelően - csupán 28 milliárd forint kötelezettségvállalásra került sor 2007-ben.

- A támogatások kifizetése a 2007-es évben a korábbiaknál lényegesen nagyobb mértéket öltött: a négy év alatt a kedvezményezetteknek összesen folyósított támogatás közel 40%-a 2007-ben lett kifizetve. A kedvezményezetteknek kifizetett összes támogatás az év végére - EMIR adatok alapján - meghaladta a teljes keret 84%-át.

- Az uniós források felhasználhatósági szabálya értelmében („n+2”-es szabály) a rendelkezésre álló teljes uniós keretet akkor tudjuk felhasználni, ha az összeget - miután a kedvezményezetteknek az elszámolt számlák alapján kifizettük - a közösségi jogszabályban előírt határidőn belül az Uniótól lehívtuk. 2007. évben a 2005. évi keret n+2-es határát Magyarország elérte, így ebben az évben sem került sor forrásvesztésre.

Összességében elmondható, hogy az operatív programok végrehajtása jó ütemben halad. Ennek eredményeképpen a teljesítés több mint harmadával haladta meg az eredeti előirányzatot. Ugyanakkor a teljesítésnél az uniós forrás - költségvetési támogatás aránya elmaradt az eredeti előirányzathoz képest. Ennek oka, hogy a lebonyolítási szabályok értelmében a kiadásokat először költségvetési forrásból teljesítjük, az uniós forrás elszámolására később kerül sor.

2. Kohéziós Alap előirányzatai és azok teljesülése

A 2007. évi eredeti kiadási előirányzat 152 264,0 millió forint volt, amelyből 90 524,0 millió forint volt az uniós forrás és 61 740,0 millió forint a költségvetési támogatás. A 2007. évi teljesítés 94 682,6 millió forintot ért el, melyből 56 034,0 millió forintot tett ki az uniós forrás.

A Kohéziós Alapból támogatott projektek az alábbi eredményeket érték el 2007. december 31-ig:

- A kivitelezői szerződéssel való lekötés a közlekedési projekteknél a várható összköltség EU támogatási részének 83%-át, környezetvédelmi projekteknél pedig a 65%-át érte el. 2007. utolsó negyedévében - a lökösházi vasútvonal építési szerződéseinek megkötésének eredményeként - megugrott a szerződés állomány. Novemberben megkötésre került a vasúti beruházások előkészítését szolgáló projekt szerződése, aminek azért van jelentősége, mert ennek elmaradása esetén elveszett volna a projektre allokált EU támogatás.

- A közlekedési szektorban a Kohéziós Alap támogatási keret 49,1%-át, a környezetvédelmi szektorban pedig 34,7%-át fizették ki az elvégzett teljesítményekkel arányosan a kivitelezők részére 2007 végéig.

- A kifizetett támogatásoknak az Európai Bizottság felé való elszámolása eredményeképpen 2007-ben összesen 205 millió euró támogatás átutalására került sor. Ezzel a támogatási keret 45%-ára nőtt a Brüsszel felé leigazolt, és onnan átutalt támogatási összeg.

Mindkét szektor gyakorlatilag megismételte a 2006. év eredményeit mind a szerződéskötés, mind a kifizetés tekintetében. A kifizetések azonban elmaradtak a költségvetésben megtervezett eredeti kiadási előirányzatoktól. Ez az elmaradás a közlekedési szektorban volt jelentősebb, ahol az eredeti kiadási előirányzat (91,9 milliárd forint) 57%-ra teljesült. Ennek oka, hogy a 2007. évben bekövetkezett intézményi változások miatt a már megkötött szerződéseket is módosítani kellett, aminek időszükséglete a kifizetések elhúzódásában is jelentkezett. Emellett a közbeszerzési eljárások néhány esetben eredménytelenül zárultak, illetve az eredményes eljárások megtámadása ugyancsak időveszteséghez vezetett. Néhány projektnél minőségi problémák merültek fel, amelynek jogi úton való rendezése szintén lassította a kifizetéseket, míg egyes esetekben a területszerzések elhúzódása késleltette az adott építési szakaszok ütemterv szerinti kezdését.

A környezetvédelmi projekteknél az eredeti előirányzat 70%-a teljesült, a következők miatt. Egyes projektek esetében az önerő hiánya késleltette a számlák kifizethetőségét, mivel a támogatás lehívása csak akkor történhet meg, amikor a kedvezményezett saját forrása a lebonyolítási számlán rendelkezésre áll. Emellett a közbeszerzési eljárások néhány esetben itt is eredménytelenül zárultak, illetve az eredményes eljárások megtámadása is több esetben a projekt csúszásához vezetett. A szükséges szerződés-módosításokat sok esetben a vitás jogi kérdések miatt csak jelentős késéssel lehetett jóváhagyni. Volt olyan projekt, ahol az állami tulajdonú földekkel kapcsolatos elidegenítési és terhelési tilalom bejegyzésének elhúzódása vezetett az előleg késedelmes kifizetéséhez.

3. Az Új Magyarország Fejlesztési Terv előirányzatai és azok teljesülése

A 2007. évi eredeti kiadási előirányzat 122 726,4 millió forint volt, amelyből 100 120,2 millió forint volt az uniós forrás és 22 606,2 millió forint a költségvetési támogatás, mely utóbbi összeg tartalmazta a Munkaerőpiaci Alaptól átvett forrást is. A 2007. évi teljesítés 10 003,1 millió forintot ért el.

Magyarország a 2007-2013-as pénzügyi időszakra 15 operatív programot (OP) nyújtott be az Európai Bizottság részére, amely azokat 2007. szeptember 13-ig elfogadta.

Az akcióterveket - amelyekben két évre előre az OP-k végrehajtásának a tervezése történik - a Kormány jóváhagyta, az OP-k végrehajtását felügyelő monitoring bizottságok alakuló ülésüket megtartották, így az ÚMFT végrehajtása 2007-ben elindulhatott. A megvalósítás első évében a támogatási konstrukciók indításán, vagyis a pályázati kiírások meghirdetésén, a kiemelt projektek Kormány általi elfogadtatásán volt a hangsúly. Az ÚMFT indításától 185 pályázati kiírás jelent meg, ezen belül 122 kiírásra már be is lehetett nyújtani pályázatot. A pályázási lehetőséggel valamennyi esetben éltek az érintettek, összesen több mint 7 200 pályázat érkezett be, ugyanakkor támogató döntés 14 kiírásnál, mintegy 2 800 projekt esetében született (ezek elsősorban normatív jellegű támogatások). A 2007. évi kötelezettségvállalás összege ezzel 140,0 milliárd forintot ért el.

Bár Magyarország a tervezéssel, programozással és a pályázatok indításával előkelő helyet foglal el az uniós tagországok között, a kifizetések folyósítása a tervezetthez képest csak később indult meg. A költségvetésben megtervezett kiadási és bevételi előirányzatok a folyósítások korábbi indulásával számoltak, ebből következően a teljesítési adatok jelentősen elmaradtak a tervezettől. Emellett - az Egységes Monitoring Információs Rendszer problémái miatt - uniós forrás elszámolására nem került sor.

A kifizetések fele az intézményrendszer kapacitásépítését és a kapcsolódó horizontális projekteket (pl.: monitoring rendszer továbbfejlesztése) fedezte a Végrehajtás Operatív Programon keresztül. Ugyanakkor megindultak a pályázati kifizetések is - elsősorban a Gazdaságfejlesztési Operatív Program kiírásai esetében -, amelyek jelentős ütemű felgyorsulása várható 2008-ban.

4. Egyéb strukturális támogatások előirányzatai és azok teljesülése

A határmenti együttműködést támogató 2004-2006. közötti INTERREG programok 2007. évi eredeti kiadási előirányzata 10 143,3 millió forint volt, amely 8 034,3 millió forint uniós forráshoz 2 109,0 millió forint hazai társfinanszírozási részt biztosított. A 2007. év folyamán a hét INTERREG programban összesen 8 230,5 millió forint került kifizetésre, amelyből 4 968,4  millió forintot tett ki az uniós forrás. Az előirányzatok felhasználásánál a célkitűzés a minél magasabb arányú kötelezettségvállalás volt tekintettel arra, hogy a programok lezárásának végső határideje 2008. december 31. A 2007. évi teljesülés elmaradt a tervezettől, azonban az n+2 cél így is teljesült.

Az INTERREG Közösségi Kezdeményezés Program a 2007-2013-as időszakban a kohéziós politika önálló célkitűzése lett Európai Területi Együttműködés (ETE) néven. Az Interact 2007-2013 programmal együtt a 2007. évi eredeti kiadási előirányzat 2 056,9 millió forint volt, amelyből 1 427,3 millió forint volt az uniós forrás és 629,6 millió forint a költségvetési támogatás. A határmenti és transznacionális operatív programok túlnyomó többsége 2007 nyarán került benyújtásra az Európai Bizottsághoz, és többségüknek a jóváhagyása 2007 során megtörtént. Az IPA (Előcsatlakozási Támogatási Eszköz, Horvátország és Szerbia tekintetében) programok Európai Bizottság általi elfogadására 2008. márciusában került sor. Így a programok elfogadásának csúszása miatt kifizetés ezen előirányzatokból 2007-ben nem történt.

Az esélyegyenlőség elősegítését célzó EQUAL program megvalósítására 2007-ben 5 771,0 millió forint állt rendelkezésre (4 543,1 millió forint uniós forrás és 1 227,9 millió forint hazai társfinanszírozás). A ténylegesen teljesített kifizetési összeg 3 411,8 millió forint volt, melyből 1 995,8 millió forintot tett ki az uniós forrás. A végrehajtási szakaszra vonatkozó összes támogatási szerződés megkötésre került, illetve a hozzájuk kapcsolódó nemzetközi együttműködési szerződések is aláírásra kerültek, a tapasztalatátadási szakaszra vonatkozó támogatási szerződések 2007. év végéig megkötésre kerültek. 5 szakmai hálózat megkezdte foglalkoztatáspolitikai innovációt támogató ötleteik (termékeik) kidolgozását. A Program kifizetési sebessége jelentősen meggyorsult, de a 2007. évi kifizetések így is elmaradtak a tervezettől. Ugyanakkor az „n+2”-es szabály a 2005. évi keretösszegek tekintetében az EQUAL esetén is teljesült.

II. Vidékfejlesztési támogatások

1. Az I. Nemzeti Vidékfejlesztési Terv előirányzatai és azok teljesülése

A 2007. évi eredeti kiadási előirányzat 85 210,0 millió forint volt, amelyből 68 168,0 millió forint volt az uniós forrás és 17 042,0 millió forint a költségvetési támogatás. A 2007. évi teljesítés 66 835,7 millió forintot ért el, melyből 53 444,2 millió forintot tett ki az uniós forrás.

A kifizetések 51%-a, 34,1 milliárd forint az agrár környezetgazdálkodás jogcímen történt. A mezőgazdasági területek erdősítésének támogatása 9,1 milliárd forint volt. A kedvezőtlen adottságú területek támogatására 1,7 milliárd forint, az EU követelményeknek megfelelő állatjóléti támogatásokra 1,4 milliárd forint került felhasználásra. A termelői csoportok létrehozására 2,4 milliárd forintot, a félig önellátó gazdaságok támogatására 0,2 milliárd forintot fordítottak. Az NVT forrásaiból kifizetett top-up támogatás összege csaknem 15,0 milliárd forint volt. A technikai segítségnyújtás keretében mintegy 3,0 milliárd forint kifizetés történt.

Az NVT teljes, három éves kerete 754,1 millió euró, mintegy 190,5 milliárd forint. Az uniós szabályok értelmében ezen összeg utolsó 5%-át csak a Program teljes lezárása után utalja át az Európai Bizottság. A 2005-2007. években összesen 182,5 milliárd forint, vagyis a Program keretének 95%-a kifizetésre került, így 2008-ban már kizárólag hazai költségvetési forrásból folytatódnak a kifizetések.

Az NVT 2004-2006. évi keretének többlet kötelezettségvállalásai a 1320/2006/EK rendelet értelmében az Európai Mezőgazdasági Vidékfejlesztési Alapból finanszírozhatóak.

2. Az Új Magyarország Vidékfejlesztési Program előirányzatai és azok teljesülése

A 2007. évi eredeti kiadási előirányzat 35 756,5 millió forint volt, amelyből 26 912,0 millió forint volt az uniós forrás és 8844,5 millió forint a költségvetési támogatás. A 2007. évi teljesítés 18 704,2 millió forintot ért el, melyből 4156,1 millió forintot tett ki az uniós forrás.

Az ÚMVP finanszírozása az Európai Mezőgazdasági és Vidékfejlesztési Alapból (EMVA) történik. A támogatás mértéke intézkedésenként és konvergencia/nem konvergencia régiók függvényében is eltérő. Az ÚMVP keretében a következő intézkedések támogathatóak:

- I. tengely: A mezőgazdaság, az élelmiszer-feldolgozás és az erdészeti ágazat versenyképességének javítása.

Az intézkedéscsoport intézkedései hozzájárulnak a mezőgazdaság, az élelmiszer-feldolgozás és az erdészeti ágazat versenyképességének javításához, a fenntartható fejlődés megvalósításához. Az uniós hozzájárulás aránya 71,77%.

- II. tengely: A környezet és a vidék állapotának javítása.

A fejlesztési irány hozzájárul a természeti erőforrások, köztük a biodiverzitás megőrzéséhez, a környezetbarát termelési eljárások, valamint a megújuló energiaforrások megőrzéséhez és a környezet jellegéhez igazodó földhasználat elterjesztéséhez. Az uniós hozzájárulás aránya 76,86%.

- III. tengely: Az életminőség javítása a vidéki területeken és a diverzifikáció ösztönzése.

Az intézkedéscsoport kulcsterületei a vidéki gazdaság bővülését, többek között a nem mezőgazdasági tevékenységek diverzifikálással, a mikro-vállalkozások humán erőforrásának és fizikai infrastruktúrájának fejlesztésével, a fejlesztések közötti egymásra épülés és szinergia erősítésével, együttműködési hálózatok fejlesztésével kívánja elérni. Az uniós hozzájárulás aránya 71,77%.

- IV. tengely: LEADER

Kiemelt fejlesztési irány a nemzeti fejlesztési irányokkal összhangban a vidéki foglalkoztatás bővítése, a tevékenységek diverzifikálása és a helyi közösségek fejlesztése. Az uniós hozzájárulás aránya 76,86%.

- Technikai segítségnyújtás

Az EMVA Technikai segítségnyújtás előirányzata az eredményes végrehajtást segíti a programok előkészítésével, végrehajtásával, monitoringjával, értékelésével, kommunikálásával kapcsolatos feladatok támogatása, finanszírozása révén. Az uniós hozzájárulás aránya 75,0%.

2007 végéig az ÚMVP források terhére 64,8 milliárd forint értékben történt új kötelezettségvállalás. Ez azt jelenti, hogy az NVT-ből áthúzódó kötelezettségvállalásokkal együtt a kötelezettségvállalási állomány év végén 225,5 milliárd forint volt.

A tervezettnél kisebb összeggel, de megindultak a kifizetések is. Az I. tengelyhez tartozó mezőgazdasági gépek és berendezések beszerzésének támogatására 14,4 milliárd forint kifizetésére került sor. Ugyanezen tengely esetében a kedvezőtlen adottságú területek intézkedésre 1,0 milliárd forint, a termelői csoport intézkedésre több mint 0,9 milliárd forint a kifizetett támogatások összege. A III. tengelyhez tartozó készségek elsajátítása intézkedésre mintegy 0,3 milliárd forint kifizetés történt. A technikai segítségnyújtás intézkedésre 2,0 milliárd forint került kifizetésre.

Az előirányzathoz képesti alacsonyabb teljesítés indoka az, hogy míg a beérkezett támogatási kérelmek összege meghaladta az éves előirányzatot, addig a tényleges kifizetési kérelmek csak lényegesen kisebb értéket tettek ki. Emellett a támogatások jelentős részének kifizetésére csak az év végén, hazai költségvetési forrásból került sor. Az ezen összegre jutó uniós forrás elszámolása csak ezt követően, már 2008-ban történt meg, ezért a 2007. évi kifizetésben a tervezettnél alacsonyabb az uniós forrás aránya.

III. A SAPARD program előirányzatai és azok teljesülése

A 2007. évi eredeti kiadási előirányzat 1 700,0 millió forint volt, mely összeg csak hazai költségvetési forrást jelentett. A 2007. évi teljesítés 1 398,3 millió forintot ért el.

A SAPARD Programok 2006. évben lezárultak, az Európai Bizottság 2007. évben elfogadta a program zárójelentését. Ugyanakkor a SAPARD forrás maradéktalan felhasználása érdekében a 2212/2004. (VIII.27.) Korm. határozat 10%-os többlet kötelezettségvállalást engedélyezett a Mezőgazdasági és Vidékfejlesztési Hivatal számára. Ezen kötelezettségvállalások egy részének kifizetése - tisztán költségvetési forrásból - 2007-ben történt meg, ez eredményezte az 1,4 milliárd forintos teljesítést.

IV. A Schengen Alap előirányzatai és azok teljesülése

A 2007. évi eredeti kiadási előirányzat 37 911,2 millió forint volt, amelyből 32 705,7 millió forint volt az uniós forrás és 5 205,5 millió forint a költségvetési támogatás. A 2007. évi teljesítés 35 580,3 millió forintot ért el, melyből 32 058,8 millió forintot tett ki az uniós forrás.

A Schengen Alap támogatás három éves időtartamra (2004-2006) terjedt ki, és 168,4 millió euró (mintegy 43 milliárd forint) pénzügyi támogatást jelentett Magyarország számára, amelyet a Bizottság évente, három közel egyenlő részletben biztosított. A 2007. év azért volt meghatározó a Schengen Alap felhasználása tekintetében, mert a teljesítési határidő szeptember 30-ával, a kifizetési határidő pedig december 31-ével járt le.

Az Alap felhasználására - elsődleges prioritásként - az Európai Unió a külső határok őrizetével kapcsolatos fejlesztéseket jelölte meg. Ennek megfelelően fejlesztésre került számos szárazföldi, illetve vízi és légi határátkelőhely, konzulátus, határrendészeti kirendeltség, továbbfejlődött a határellenőrzés speciális technikai háttere, valamint folytatódott a rendészeti szervek szakembereinek képzése.

Az Alap felhasználásának további területe a mélységi ellenőrzés hatékonyságának növelése. A kitűzött célnak megfelelően újabb lépéseket tett Magyarország az integrált határrendészet, a nemzetközi vízi utak ellenőrzési feltételeinek korszerűsítése, a korszerű légi rendészet és az autópálya rendészet megteremtése felé.

Mivel alapvető schengeni elvárás, hogy a rendészeti szervek ellenőrzési tevékenysége hatékonyabb legyen, ennek érdekében az adatszolgáltatási képesség növelése szintén az Alap felhasználására vonatkozó célkitűzések között szerepelt. Az egyes nyilvántartások harmonizációján kívül a schengeni elvárásoknak megfelelő adatcserét, valamint az egyszerűbb és gyorsabb idegenrendészeti ügyintézést lehetővé tevő fejlesztések történtek, illetve egyes okmányok biometriai azonosítókkal történő ellátása is a fejlesztési feladatok között szerepelt. Mindezek alapján megvalósulhat Magyarország második generációs Schengeni Információs Rendszerhez (SIS II) történő csatlakozása.

Negyedik célkitűzésként az Alap forrásai a nemzetközi bűnügyi együttműködési képesség és kapacitás fokozását szolgáló fejlesztéseket finanszírozták, amelyek támogatják a határon átnyúló bűnügyekhez kapcsolódó felderítő és nyomozati munkát, valamint az összekötő tiszti hálózat továbbfejlesztését.

A teljes időszak alatt a keret 98,3%-a került felhasználásra. Az 1,7%-os forrásveszteség alapvető okai közé egyrészt az árfolyamváltozás (a projekteket erősebb forint árfolyammal tervezték, mint a lebonyolítás közbeni tényleges árfolyam), másrészt egyes projektek esetében a projekt elhúzódása (melyeknek így a 2007 utáni része nem finanszírozható az Alapból), illetve a képzések esetében a tervezett létszámkeretek nem teljes kitöltése sorolhatók.

V. A PHARE programok és az Átmeneti támogatás előirányzatai és azok teljesülése

A 2007. évi eredeti kiadási előirányzat 6 869,4 millió forint volt, amelyből 5 151,8 millió forint volt az uniós forrás és 1 717,6,0 millió forint a költségvetési támogatás. A 2007. évi teljesítés 5 203,5 millió forintot ért el, melyből 2 324,4 millió forintot tett ki az uniós forrás.

A Phare programok alapvetően befejeződtek 2006. végére, így 2007-ben már csak egyes áthúzódó kifizetések teljesítése történt meg, összesen 1,2 milliárd forint értékben, a fennmaradó összeg az Átmeneti támogatás projektjei keretében került felhasználásra.

Az Átmeneti Támogatás az Európai Unió által a csatlakozás időpontja és 2006 vége közötti időszakban nyújtott pénzügyi támogatás az új tagállamok részére, a közösségi jogszabályok végrehajtása és érvényesítése terén igazgatási kapacitásaik fejlesztésére és megerősítésére, valamint a bevált gyakorlatok kölcsönös cseréjének előmozdítása érdekében.

A 2004. évi allokációból finanszírozott projektek keretében megvalósuló tevékenységek 2007. november 30-ig befejeződtek, számos képzés, tagállami tapasztalatcsere, szoftverfejlesztés és eszközbeszerzés valósult meg. A 2004-es programok teljesítési határideje 2007. november 30. volt, egyetlen projekt esetében 2007. december 15. A pénzügyi teljesítésre 6 hónap áll rendelkezésre, ezért 2008. május 31. és június 15. a programok záróidőpontja. Eddig 2004-es keretre lekötött összeg 95,8%- a került kifizetésre.

A 2005. évi keretből támogatott projektek utolsó szerződéseit 2007. december 15-ig kellett megkötni, ezen határidőre a keret 90,6%-a került lekötésre. A több mint 9%-os elmaradás oka, hogy a közbeszerzési eljárások keretében a tervezettnél kisebb ajánlati árak érkeztek. Ennek ellenére az eredeti támogatási cél ezen lekötési arány mellett is várhatóan megvalósul. A 2006-os program szerződéskötési határideje 2008. év vége.

VI. Egyéb európai uniós támogatások előirányzatai és azok teljesülése

Az egyéb, európai uniós tagságunkhoz köthető támogatások 2007. évi eredeti kiadási előirányzat összesen 14 478,7 millió forint volt, amelyből 9 196,2 millió forint volt az uniós forrás és 5 282,5 millió forint a költségvetési támogatás. A 2007. évi teljesítés 5 440,1 millió forintot ért el, melyből 1940 millió forintot tett ki az uniós forrás.

Ezen támogatások közül összegükben a legjelentősebbek az ún. TEN programok (közlekedési, energetikai és távközlési hálózatok fejlesztése) és a Norvég Alap támogatásai, mely programok eredeti tervezett kiadása az összes egyéb uniós kiadás mintegy háromnegyede volt. Alapvetően tehát ezen programok megvalósításának elhúzódása magyarázza az egyéb európai uniós kiadások alacsonyabb teljesülését.

XII. Törvényekben előírt beszámolási és tájékoztatási kötelezettségek

1. Költségvetési előirányzatok átcsoportosítása

A központi költségvetési szervek intézményi, fejezeti kezelésű és kormányzati beruházási előirányzatai körében a 2007. évi költségvetési törvényben meghatározott előirányzatok módosításáról és átcsoportosításáról 2007-ben - az Országgyűlés, a Kormány, a fejezetek és az intézmények jogkörében - a következő döntések születtek:

1.1. Országgyűlés hatáskörében

A Magyar Köztársaság 2007. évi költségvetéséről szóló 2006. évi CXXVII. törvény módosításra került a Magyar Köztársaság 2006. évi költségvetésének végrehajtásáról szóló 2007. évi CXXVIII. törvényben. Ennek 10. § (3) bekezdése szerint az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése alapján az érintett egyházak a XX. Oktatási és Kulturális Minisztérium fejezet, 11. cím, 39. alcím, 6. Átadásra nem került ingatlanok utáni járadék jogcímcsoport előirányzata emelésével 60,0 millió forint pótlólagos támogatásra váltak jogosulttá.

Több helyen is módosította a 2007. évi költségvetési törvény előirányzatait a 2007. évi CXXXIV. törvény. E módosítások összességükben egyensúlyban voltak:

- X. Miniszterelnökség fejezet

= 20. Tartalékok cím

3. Központi egyensúlyi tartalék alcím kiadási előirányzata 5 000,0 millió forinttal, 45 000,0 millió forintra került csökkentésre,

- XX. Oktatási és Kulturális Minisztérium fejezet

= 3. Közgyűjtemények cím támogatási előirányzata 52,4 millió forinttal 11 969,1 millió forintra, ugyanezen cím működési költségvetése dologi kiadásai kiemelt előirányzat kiadási előirányzata ugyanezen összeggel 3 685,3 millió forintra emelkedett,

= 11. Fejezeti kezelésű előirányzatok cím

2. Normatív finanszírozás alcím, 3. Közoktatási célú humánszolgáltatás és kiegészítő támogatása jogcím-csoport, 2. Egyházi és kisebbségi közoktatási intézmények kiegészítő támogatása jogcím támogatási előirányzata 4 000 millió forinttal 17 910,0 millió forintra, ugyanezen jogcím működési költségvetése egyéb működési célú kiadásai, támogatásai kiemelt előirányzatának kiadási előirányzata ugyanezen összeggel szintén 17 910,0 millió forintra került megemelésre,

10. Alapítványok, közalapítványok támogatása alcím, 2. Kulturális alapítványok, közalapítványok támogatása jogcím-csoport, 1. Magyar Mozgókép Közalapítvány jogcím támogatási előirányzata 100,0 millió forinttal 4 570,0 millió forintra, ugyanezen jogcím működési költségvetése egyéb működési célú kiadásai, támogatásai kiemelt előirányzatának kiadási előirányzata ugyanezen összeggel, szintén 4 570,0 millió forintra csökkent,

10. Alapítványok, közalapítványok támogatása alcím, 2. Kulturális alapítványok, közalapítványok támogatása jogcím-csoport, 2. Egyéb kulturális alapítványok, közalapítványok támogatása jogcím támogatási előirányzata 100,0 millió forinttal 2 900,0 millió forintra, ugyanezen jogcím működési költségvetése egyéb működési célú kiadásai, támogatásai kiemelt előirányzatának kiadási előirányzata ugyanezen összeggel, szintén 2 900,0 millió forintra emelkedett,

14. PPP programokkal kapcsolatos kiadások alcím, 4. Hozzájárulás az MNM mélygarázs bérleti díjához jogcím-csoport támogatási előirányzata 52,4 millió forinttal 0 millió forintra, ugyanezen jogcím-csoport működési költségvetése dologi kiadásai kiemelt előirányzatának kiadási előirányzata ugyanezen összeggel szintén 0 millió forintra került csökkentésre,

- XXVI. Szociális és Munkaügyi Minisztérium

= 16. Fejezeti kezelésű előirányzatok cím

48. Szociális célú humánszolgáltatások alcím, 3. Egyházi szociális intézményi normatíva kiegészítése jogcím-csoport támogatási előirányzata 1000,0 millió forinttal 3 958,0 millió forintra, ugyanezen jogcím-csoport működési költségvetése egyéb működési célú kiadásai, támogatásai kiemelt előirányzatának kiadási előirányzata ugyanezen összeggel, szintén 3 958,0 millió forintra emelkedett.

A 2007. évi költségvetési törvény 5. sz. melléklete 19. pontjában foglaltak alapján 150,9 millió forint került átcsoportosításra a IX. Helyi Önkormányzatok Támogatásai fejezet Központosított előirányzataiból (Egyes szociális szolgáltatások kiegészítő támogatása) az SZMM fejezetbe, hasonló céllal, szociális szolgáltatások kiegészítő támogatására.

1.2. A Kormány hatáskörében

A Kormány hatáskörű döntések eredményeként a kiadási oldalt érintően 4407,8 millió forint összegű előirányzat-növelés történt, a bevételi előirányzatok 382,6 millió forintos emelése mellett.

Jelentősebb módosítások voltak:

A 2007. évi költségvetési törvény központi egyensúlyi tartalék címén eredetileg 50 000,0 millió forintot irányzott elő, melyet a 2007. évi CXXXIV. törvény 10. § 45 000,0 millió forintra csökkentett. A 2007. évi költségvetési törvény 52. § (3) bekezdése szabályozta e tartalék felhasználását. E szerint a Kormány feladata, hogy a költségvetési és gazdasági folyamatok függvényében döntsön a központi egyensúlyi tartalék felhasználásáról. A törvényi módosított előirányzat teljes mértékben felhasználásra került, melyet részleteiben a központi egyensúlyi tartalékról szóló fejezet illetve melléklet tartalmaz.

A 2007. évi költségvetési törvény fejezeti egyensúlyi tartalék címén összesen 80 362,6 millió forintot irányzott elő a fejezetek költségvetéseiben. A 2007. évi költségvetési törvény 52. § (1) és (2) bekezdése szabályozta e tartalék felhasználását. Ezek szerint - az I.-VI., a VIII., XXX. és a XXXIII. fejezetek kivételével - a fejezetek költségvetésében jóváhagyott fejezeti államháztartási tartalék előirányzata a Kormány engedélyével, az általa meghatározott célra használható fel, a kiadások és a bevételek várható teljesítésére figyelemmel. (Az előbb említett fejezetek esetében pedig a tartalék saját hatáskörben volt felhasználható, a bevételeik teljesítése, a maradványképzési kötelezettségük tartása esetén, továbbá ha a működőképesség fenntartása, a megkezdett beruházások, felújítások készültségi foka azt indokolta.) A fejezeti egyensúlyi tartalék előirányzatából az év folyamán összesen 80 288,2 millió forint került felhasználásra, ebből a Kormány határozataival összesen 75 198,7 millió forint elköltését engedélyezte. E témáról részletesebben a fejezeti egyensúlyi tartalékról szóló fejezet illetve melléklet számol be.

A központi költségvetés általános tartalékának 2007. évi törvényi előirányzata 42 200 millió forint volt, az előírt visszapótlásokkal összefüggésben a kormányhatározatokkal megemelt előirányzat pedig 45 605,5 millió forintot tett ki. A tényleges felhasználás 2007-ben 45 225,9 millió forint volt. Mindezekkel részleteiben az általános tartalék felhasználásáról szóló fejezet illetve melléklet foglalkozik.

Az Áht. 38. § (1) bekezdése szerint a céltartalékokkal a Kormány rendelkezik, ha azt a költségvetési törvény másként nem szabályozza. A 2007. évi költségvetési törvény céltartalékai a következők voltak: Különféle személyi kifizetések jogcím-csoport és Központi teljesítményösztönzési és -értékelési keret jogcím-csoport. A 2007. évi költségvetési törvény 4. és 5. §-a, valamint az 51. § (4) bekezdése részletesen szabályozta e céltartalékok felhasználási céljait, az ebből részesíthetők körét, az ebből fakadó feladatokat, jogosítványokat. A központi költségvetés Különféle személyi kifizetések jogcím-csoport 2007. évi előirányzata 49 224,5 millió forint volt, melyet túllépve, az év folyamán 124 431,9 millió forint összegben történtek kifizetések. A Központi teljesítményösztönzési és -értékelési keretjogcím-csoport 2007. évi előirányzataként a költségvetés 3 500,0 millió forintot tartalmazott, melyből 2128,0 millió forintos összegben történtek kifizetések. Ezekről részletesebben a céltartalékokról szóló fejezet illetve melléklet számol be.

1.3. A fejezet és az intézmény hatáskörében

A fejezeti hatáskörben elvégzett átcsoportosítások 2007-ben kiadási oldalon összességében 553 707,5 millió forintot tettek ki, intézményi hatáskörben pedig 342 670,5 millió forint előirányzat-növekedést eredményeztek. A bevételeket érintő átcsoportosítások e két jogkörben 231 765,4 millió forint, illetve 213 097,4 millió forint előirányzat-emeléssel jártak. Ezekről a fejezeti indokolás kötetekben található részletes felvilágosítás.

2. Tartalék-előirányzatok

2.1. A központ költségvetés általános tartalékának felhasználása

A Magyar Köztársaság 2007. évi költségvetésében az Országgyűlés 42 200 millió forintban állapította meg a központi költségvetés általános tartalékának előirányzatát. Az Áht. 26. § (2) bekezdése értelmében az első félévben csak a tartalék előirányzat 40%-os mértékéig vállalható kötelezettség. Ez az összeg ebben az évben 16 880 millió forint volt, melyből 16 593,2 millió forint átcsoportosításáról hozott döntést a Kormány.

Az Áht. 26. § (4) bekezdése lehetőséget ad arra, hogy a fejezetek részére visszatérítési kötelezettség mellett lehessen a tartalékból átcsoportosítani, mely összeggel - az Egyéb vegyes bevételek számlájára történő befizetést követően - a Kormány az adott évi általános tartalék előirányzatát megnövelheti.

2007-ben négy alkalommal hozott úgy határozatot a Kormány, hogy a támogatást visszapótlási kötelezettség mellett csoportosította át:

- Honvédelmi Minisztérium (HM): 3000 millió forint a HM Központi Honvédkórház rekonstrukciójához [2066/2007. (IV. 24.) Korm. hat.]

A 2231/2007. (XII. 10.) Korm. határozat a visszapótlás november 30-i határidejét december 20-ára módosította, majd a 2258/2007. (XII. 23.) Korm. határozat az eredeti összeget - tekintettel az eladott ingatlanok után befolyt pénzösszegre - 2793,7 millió forintra csökkentette.

- Igazságügyi és Rendészeti Minisztérium (IRM): 1700 millió forint a központi gazdasági főigazgatóságok többletköltségeihez [2022/2007. (II. 13.) Korm. hat.]

Az eredeti határozati pont a III. negyedévben várta vissza az 1700 millió forintot. A 2231/2007. (XII. 10.) Korm. határozat december 20-ára módosította a határidőt, majd a 2258/2007. (XII. 23.) Korm. határozat az eredeti összeget - tekintettel az eladott ingatlanok után befolyt pénzösszegre - 593,3 millió forintra csökkentette.

- Egészségügyi Minisztérium (EüM): 3500 millió forint az egészségügyi reformmal kapcsolatos intézményi átalakításhoz [2133/2007. (VII. 17.) Korm. hat.]

A visszafizetés határideje a Korm. határozat szerint folyamatos lett volna, azonban a 2231/2007. (XII. 10.) Korm. határozat ezt az időpontot december 20-ára tűzte ki. Végül egyértelművé vált, hogy a tárca ingatlaneladásaiból nem tud teljesíteni, így a 2258/2007. (XII. 23.) Korm. határozat eltekintett a minisztérium részére előírt kötelezettségtől.

- Pénzügyminisztérium (PM): 1200 millió forint a méltányossági gyógyszerkiadás támogatásához [2176/2007. (X. 4.) Korm. hat.]

A november 30-ára előírt visszafizetés nem történt meg, mivel a megemelt előirányzaton felül újabb kiadások elszámolása vált szükségessé, így a 2231/2007. (XII. 10.) Korm. határozat eltekintett az Egészségbiztosítási Alap visszapótlásától.

A módosításoknak megfelelően a tárcák a XLII. fejezet Egyéb vegyes bevételek előirányzatára befizették az előírt összegeket.

Mindezekre tekintettel 3 405,5 millió forinttal emelte meg év közben a Kormány az általános tartalék előirányzatát, mely tartalmazza a HM 2793,7 millió forintját, illetve az IRM 593,3 millió forintját, nem utolsó sorban pedig az Önkormányzati és Területfejlesztési Minisztérium Sportfolió Kht. Future Clean Kft. felé fennálló kötelezettségei rendezése során keletkezett 18,5 millió forint maradványát is. (A per költségeire az általános tartalékból biztosított a Kormány 1752,2 millió forintot)

Alapul véve a Kormány döntéseit, és figyelemmel az átcsoportosításokról és visszapótlásokról szóló Kormány határozatokra éves szinten 379,6 millió forint a fel nem használt rész.

Az átcsoportosításokról készített táblázat az általános indoklás mellékletei között megtalálható.

A jelentősebb tételeket kiemelve, a különböző jogcímeken történő felhasználás összegét és előirányzathoz viszonyított arányát a következő táblázat szemlélteti:

 

 

 

 

 

 

 Fejezet

 FELHASZNÁLÁSOK JOGCÍME

 Átcsoportosított előirányzat összege millió forintban

 Átcsoportosítás az éves módosított előirányzat %-ában

 1.

 IX. HÖK

 Egészségügyi struktúraváltásból fakadó önkormányzati feladatok

 3 000,0

 6,6

 2.

 X. MeH

 Közigazgatási és Elektronikus Közszolgáltatások Közonti Hivatal támogatása

 2 448,0

 5,4

 3.

 XI. ÖTM

 Sportfolió-Future Clean per költsége

 1 752,2

 3,8

 4.

 XII. FVM

 Fagykárenyhítés

 5 000,0

 11,0

 5.

 XIII. HM

 Központi Honvédkórház rekonstrukciója

 3 000,0

 6,6

 6.

 XIV. IRM

 Rendőrség-Határőrség integrációja

 2 272,4

 5,0

 7.

 XX. OKM

 Mátyás templom felújítása

 700,0

 1,5

 8.

 XXI. EüM

 Egészségügyi reform, intézményátalakítás

 3 500,0

 7,7

 

 

 „Legyen jobb a gyermekeknek” vakcina beszerzés

 2 000,0

 4,4

 9.

 XXII. PM

 Kincstár Hold utcai épületével kapcsolatos egyezség

 800,0

 1,8

 

 

 APEH, VPOP, Kincstár többletfeladatai

 1 813,6

 4,0

 

 

 Méltányossági gyógyszerkiadás támogatása

 1 200,0

 2,6

 10.

 XXVI. SZMM

 Országos Munkabiztonsági és Munkaügyi Főfelügyelőség többletfeladatai

 160,5

 0,4

 11.

 

 Egyéb célokra

 17 579,2

 38,5

 

 

 Eredeti előirányzat:

 42 200,0

 

 

 

 ÖTM, HM, IRM visszapótlása, tartalék előirányzat megemelése (2231/2007. (XII. 10.) Korm. hat., 2258/2007. (XII. 23.) Korm. hat.):

 3 405,5

 

 

 

 Év közben, kormányhatározattal módosított előirányzat:

 45 605,5

 100,0

 

 

 Átcsoportosítás összesen:

 45 225,9

 

 

 

 Maradvány:

 379,6

 

2.2. A céltartalékok felhasználása

A költségvetési törvény a céltartalékok alcímen belül két jogcímcsoportot határozott meg:

- a különféle személyi kifizetéseket, illetve

- a központi teljesítményösztönzése és -értékelési keretet.

a) A költségvetési törvény a céltartalékból a különféle személyi kifizetésekre 49 224,5 millió forintot biztosított.

A különféle személyi kifizetésekre betervezett összeg szolgált

- a központi költségvetési szerveknél - ideértve a Magyar Tudományos Akadémiához tartozó, költségvetési rendben gazdálkodó intézményeket és a társadalombiztosítási költségvetési szerveket is - a feladatok változásával, a szervezetek, szervezet-rendszerek korszerűsítésével, a feladatellátás ésszerűsítésével megvalósuló, kiadás- és költségvetési támogatás-megtakarítást eredményező létszámcsökkentések személyi kifizetéseinek,

- az Európai Unió intézményeiben foglalkoztatott nemzeti szakértők meghatározott kiadásainak,

- a központi közigazgatási szerveknél, továbbá azok területi és helyi szerveinél a diplomás pályakezdő fiatalok munkatapasztalat-szerzése támogatásának,

- a főtisztviselők, központi tisztek illetménykülönbözetének,

- a Prémium Évek Programról és a különleges foglalkoztatási állományról szóló 2004. évi CXXII. törvény szerinti munkáltatói kifizetések,

- a száz százalékban állami, illetve helyi önkormányzati tulajdonú Kht. vagy Gt. formában működő egészségügyi szolgáltatók feladatellátást racionalizáló létszám-csökkentései személyi kifizetéseinek,

- a 2006-2007. évben elrendelt szervezeti és egyéb intézkedésekkel összefüggő - tervezettől eltérő - személyi kifizetések, valamint

- a közszolgálati média részvénytársaságok létszámcsökkentésével kapcsolatos egyszeri személyi kifizetései

részbeni, illetőleg teljes fedezetére.

Továbbá a 2007. évi költségvetési törvény 2007. június 15-ei hatályú módosításával a fenti keret terhére kellett biztosítani a 2007. év után járó tizenharmadik havi illetmény egy részének hat havi részletben történő kifizetését.

 

 

 

 

 A 2007. évi céltartalék felhasználása a különféle személyi kifizetésekre, jogcímenként:

 

 

 

 millió forintban

 Megnevezés

 Átcsoportosítás

 Visszarendezés

 Felhasználás

 A 2007. évi központi költségvetés céltartaléka terhére a központi költségvetési szervek létszámcsökkentési kiadásainak támogatásáról szóló 13/2007. (II. 6.) Korm. rendelet alapján

 35 596,9

 5 871,8

 29 725,1

 Az Európai Unió intézményeiben nemzeti szakértőként foglalkoztatott köztisztviselők és a fegyveres szervek hivatásos állományú tagjai utáni támogatások igénylési rendjéről szóló 146/2005. (VII. 27.) Korm. rendelet alapján

 165,5

 0,0

 165,5

 A központi közigazgatási szerveknél, továbbá azok területi és helyi szerveinél alkalmazott ösztöndíjasok foglalkoztatója által igényelhető költségvetési támogatásról szóló 20/2005. (II. 11.) Korm. rendelet alapján

 110,2

 0,0

 110,2

 A főtisztviselők és a központi tisztek illetményének részbeni fedezetéül szolgáló többlettámogatások igénylési rendjéről szóló 145/2005. (VII. 27.) Korm. rendelet alapján

 414,8

 0,0

 414,8

 A prémiumévek programról és a különleges foglalkoztatási állományról szóló 2004. évi CXXII. törvény alapján

 2 634,5

 0,0

 2 634,5

 A központi költségvetési szerveknél 2006-2007. évben elrendelt szervezeti és egyéb intézkedésekkel összefüggő kiadások támogatásáról szóló 2089/2007. (V. 23.) Korm. határozat alapján

 19 177,8

 1 067,2

 18 110,6

 A száz százalékban állami, illetve helyi önkormányzati tulajdonú közhasznú vagy gazdasági társasági formában működő aktív fekvőbeteg szakellátást biztosító egészségügyi szolgáltatók 2007. évi létszám-csökkentésének költségvetési támogatásáról szóló 64/2007. (IV. 3.) Korm. rendelet alapján

 1 147,8

 0,0

 1 147,8

 A költségvetési szerveknél foglalkoztatottak 2007. év után járó tizenharmadik havi illetménye ez évi részletének finanszírozásáról szóló 145/2007. (VI. 25.) Korm. rendelet alapján

 75 915,5

 4 476,3

 71 439,2

 A közszolgálati műsorszolgáltatók 2007. évi létszám-csökkentésének költségvetési támogatásáról szóló 23/2007. (II. 28.) Korm. rendelet alapján

 684,2

 0,0

 684,2

 Teljesülés

 124 431,9

 Előirányzat

 49 224,5

 Előirányzat túllépése

 75 207,4

A 2007. év után járó 13. havi illetmény egy részének tárgyévi kifizetéséről az elemi költségvetés elfogadását követően született döntés, ennek megfelelően a céltartalék tervezésekor még nem vehették figyelembe. A 13. havi illetmény-előlegen kívül a céltartalék túllépése a különféle személyi kifizetések jogcímcsoporton csak 3 349,2 millió forintot tett ki.

b) A központi teljesítményösztönzési és -értékelési keretre a költségvetési törvény 3 500,0 millió forintot különített el a céltartalékból, amelynek célja a központi költségvetési szerveknél foglalkoztatottak munkateljesítményeinek elismerése.

 

 

 

 

 A 2007. évi céltartalék felhasználása a teljesítményösztönzési és -értékelési keretre, jogcímenként:

 

 

 

 

 

 

 

 millió forintban

 Megnevezés

 Átcsoportosítás

 Visszarendezés

 Felhasználás

 A 2007. évi központi költségvetés céltartaléka központi teljesítményösztönzési és -értékelési keret felhasználásának szempontjairól és a támogatásban részesülő központi szervek köréről szóló 2214/2007. (XI. 14.) Korm. határozat alapján

 2128,0

 0,0

 2128,0

 Előirányzat

 3500,0

 Előirányzat maradványa

 1372,0

Összegzés:

A céltartalék eredeti előirányzata összesen 52 724,5 millió forint volt, a felhasználás 126 559,9 millió forintot tett ki. A jelentős túllépést a 13. havi illetmény-előleg kifizetése indokolja.

2.3. A fejezeti egyensúlyi tartalék képzése, felhasználása

A 2007. évi költségvetési törvény 52. §-a értelmében a fejezetek egyensúlyi tartaléka a Kormány engedélyével az általa meghatározott célra használható fel a kiadások alakulására és a bevételek várható teljesítésére figyelemmel. Az Országgyűlés a Kormányt hatalmazta fel a fejezeten belüli, a fejezetek, és az államháztartás alrendszerei közötti átcsoportosításra. Az I-VI. a VIII. és a XXX. és a XXXIII. fejezetek egyensúlyi tartalékukat saját hatáskörben csoportosíthatják át a bevételeik teljesítése, a maradványképzési kötelezettségük tartása esetén, továbbá ha a működőképesség fenntartása, a megkezdett beruházások, felújítások készültségi foka azt indokolja.

A fejezeti egyensúlyi tartalék éves előirányzata 80 362,6 millió forint volt.

Ebből az I-VI., a VIII. valamint a XXX. és XXXIII. fejezetek az összesen 5163,9 millió forintnyi egyensúlyi tartalékukból az év során 5089,5 millió forintot szabadítottak fel.

A Kormány saját hatáskörben az alábbi döntéseket hozta 2007. ében, ami azt jelenti, hogy a rendelkezésére álló összeget 75 198,7 millió forint összegben mind átcsoportosította:

- 20 886,2 millió forint [2083/2007. (V. 15.) Korm. hat.]

- 47 151,4 millió forint [2216/2007. (XI. 16.) Korm. hat.]

- 7161,1 millió forint [2231/2007. (XII. 10.) Korm. hat.]

A fejezeti egyensúlyi tartalékok felhasználása mindösszesen 80 288,2 millió forint, maradvány 74,4 millió forint.

 

 

 

 Néhány felhasználási cél:

 

 

 

 Fejezet

  Felhasználások jogcíme

 Átcsoportosított előirányzat összege millió forintban

 X. MeH

 Hozzájárulás az elektronikus adó- és járulék bevallási rendszer üzemeltetéséhez

 550,0

 

 A Miniszterelnöki Hivatal 2007. július 1-jei és október 1-jei szervezeti változásai miatt a MeH és a KSZF költségvetésében jelentkező többletigényekre

 402,6

 XI. ÖTM

 Sport XXI. Nemzeti Sportstratégia

 200,0

 XII. FVM

 EU támogatásoknál jelentkező árfolyamveszteség ellensúlyozása

 4800,0

 

 MVH Integrált Irányítási és Ellenőrzési Rendszere fejlesztésére

 3000,0

 XIII. HM

 NATO tagságból eredő képességek kialakítása 

 4442,0

 XVI. KVVM

 Vízkárelhárítási művek fejlesztési és állagmegóvási feladataira

 249,9

 XX. OKM

 Kulturális intézmények, beruházások, események támogatása

 2742,3

2.4. A központi egyensúlyi tartalék képzése, felhasználása

A 2007. évi költségvetési törvény értelmében az Országgyűlés a Kormányt hatalmazta fel, hogy a költségvetési és gazdasági folyamatok függvényében döntsön a központi egyensúlyi tartalék felhasználásáról.

A 2007. évi előirányzat 50 000 millió forint volt. Ezt az összeget a 2007. évi CXXXIV. törvény 45 000 millió forintra csökkentette. A módosított előirányzat teljes egészében felhasználásra került.

 

 

 

 Néhány felhasználási cél:

 

 

 

 Fejezet

  Felhasználások jogcíme

 Átcsoportosított előirányzat összege millió forintban

 XII. FVM

 Állategészségügyi vizsgálatok költségei

 3 500,0

 XIV. IRM

 Schengen-csatlakozásban való részvétel jutalmazása a Határőrségnél

 1 394,8

 

 Demonstrációs rendőri biztosítása

 2 055,1

 XV. GKM

 Volán társaságok helyközi személyszállításával, közszolgálati tevékenységével kapcsolatos kiadások

 2 000,0

 

 Közép-magyarországi infrastrukturális projektek

 3 157,0

 XXVI. SZMM

 Szociálisan hátrányos helyzetű családok lakás-hitel tartozásának rendezése

 2 904,8

Részletes adatok az általános indokolás mellékletei között találhatóak.

3. A Kormány kezességvállalásai

I. A 2006. évi CXXVII. törvény 34. §-a alapján:

A 2007. év folyamán egyedi kezességvállalásra nem került sor.

II. A 2006. évi CXXVII. törvény 35. §-a alapján:

E kötelezettségvállalásokat az általános indokolás mellékletei között szereplő, „Kiállítási garancia-vállalások 2007. évben” című táblázat mutatja be részletesen.

III. A 2006. évi CXXVII. törvény 36. §-a alapján:

A 2007. év folyamán kezességvállalásra nem került sor.

IV. A 2006. évi CXXVII. törvény 37. §-ának (1) bekezdése alapján:

A 2007. évben az MFB Rt. részére a Kormány 1050 millió euró forrásbevonást hagyott jóvá. A ténylegesen megkötött, éven túli lejáratú hitelfelvétel, illetve kötvénykibocsátás 456 millió euró volt. A jóváhagyottnál alacsonyabb forrásbevonási érték az autópálya hitelek nem tervezett - lejárat előtti - évközi törlesztéséből adódott, amelyekből a Bank forrásainak egy részét előtörlesztette.

V. A 2006. évi CXXVII. törvény 37. §-ának (2)bekezdése alapján:

A 2007. év folyamán az MFB Zrt. által kezességvállalásra és hitelnyújtásra nem került sor.

VI. A 2006. évi CXXVII. törvény 37. §-ának (3) bekezdése alapján:

1. 1015/2007.(III.20.) Korm. határozat és 1025/2007.(IV. 11.) Korm. határozat

a „Sikeres Magyarországért” Lakossági Energiatakarékossági Hitelprogram és a Lakossági energiamegtakarítás és a megújuló energiahordozó-felhasználás növelés című pályázat együttes meghirdetéséről

A Kormány az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan a lakossági energia megtakarítási és a lakossági megújuló energiahordozó-felhasználás hitelprogramok finanszírozásához 16 milliárd forint mértékig árfolyam-fedezeti megállapodást köt.

2. Az 1038/2007. (VI. 18.) Korm. határozat

a „Sikeres Magyarországért” Önkormányzati Infrastruktúrafejlesztési Hitelprogram hitelkeretének bővítéséről, a „Sikeres Magyarországért” Vállalkozásfejlesztési Hitelprogram és a „Sikeres Magyarországért” Agrár Fejlesztési Hitelprogram hitelcéljainak kiegészítéséről

A Kormány egyetértett azzal, hogy a 2007. évi költségvetési törvény 37. §-ának (3) bekezdésében meghatározott keret terhére a pénzügyminiszter árfolyam-fedezeti megállapodást kössön az MFB Zrt.-vel.

3. 2196/2007. (X. 27.) Korm. határozat

a „Sikeres Magyarországért” Önkormányzati Infrastruktúrafejlesztési Hitelprogramhoz kapcsolódó kamattámogatásról és az Új Magyarország Fejlesztési Tervhez és az Új Magyarország Vidékfejlesztési Programhoz kapcsolódó Új Magyarország Önkormányzati Infrastruktúrafejlesztési Kötvényfinanszírozási Programról

A Kormány az MFB Zrt. által euróban meghatározott éven túli lejáratú hitelfelvételekhez, kötvénykibocsátásokhoz kapcsolódóan az Új Magyarország Önkormányzati Infrastruktúrafejlesztési Kötvényfinanszírozási Hitelprogram finanszírozásához 60 milliárd forintos mértékig árfolyam-garanciát vállal.

XIII. Felhatalmazások

1. A költségvetési törvényben kapott felhatalmazások teljesítése

A költségvetési törvény

3. §-ában a központi költségvetés hiányának finanszírozására és adósságának kezelésére, valamint a Kincstári Egységes Számla folyamatos likviditásának biztosítására kapott felhatalmazásokról szóló részletes beszámoló a „A központi költségvetés finanszírozása” és a „A központi költségvetés adósságának alakulása” című pontokban található.

A pénzügyminiszter a központi költségvetés (a Kincstár) követeléseinek kezelésére kapott felhatalmazást. A Kincstár által kezelt, az államháztartási körön kívüli belföldi adósokkal szemben fennálló járadék és kölcsön típusú követelések állománya 2007. év folyamán együttesen 736,5 millió forinttal csökkent. A jogerős bírói végzéssel lezárt felszámolásoknál elszámolt veszteségek (555,2 millió forint) adták az állománycsökkenés 75%-át. Az állománycsökkenés fennmaradó részét a törlesztések (181,3 millió forint) eredményezték.

4. §-ának (4) bekezdésében a 23/2007. (II. 28.) Korm. rendeletben meghatározott feltételekkel közszolgálati média részvénytársaságok közül a Magyar Televízió Zrt. és a Duna Televízió Zrt. létszámcsökkentési kiadásainak támogatására került sor együttesen 684,2 millió forint összegben.

4. §-ában (8) bekezdésében kapott felhatalmazás alapján a Kormány a költségvetési szerveknél foglalkoztatottak 2007. év után járó tizenharmadik havi illetménye ez évi részletének finanszírozásáról szóló 145/2007. (VI. 25.) Korm. rendeletet alkotta meg.

6. §-ában foglalt, az ÁPV Zrt. kötelezettségeire, illetve a privatizációért felelős miniszter jogaira vonatkozó felhatalmazásokról szóló beszámoló „Az ÁPV Zrt. 2007. évi tevékenysége” című pontban található.

6. § (11) bekezdése alapján az ÁPV Zrt-nek pénzbeli térítés nélkül át kellett adnia a MAFILM Zrt. részvényeit, valamint a Magyar Filmlaboratórium Kft. üzletrészét a Magyar Mozgókép Közalapítvány részére. E vagyonátadás részletes feltételeit a Kormánynak kellett meghatároznia. A vagyonátadás feltételeiről a Kormány a 2250/2006. (XII. 23.) Korm. határozatában döntött. A részesedéseket 2007. januárjában adta át az ÁPV Zrt.

7. §-a arra hatalmazta fel a Kormányt, hogy az ÁPV Zrt. tárgyi eszközeit és készleteit nemzetközi segélyezésre térítésmentesen felhasználja. 2007-ben nem volt ilyen célú felhasználás.

8. §-a a Nemzeti Autópálya Zrt. és az Állami Autópálya Kezelő Zrt. 2007. évi egyes pénzügyi műveleteinek végzését 5 milliárd forint összeghatár alatt a pénzügyminiszter és a gazdasági és közlekedési miniszter együttes jóváhagyásához, 5 milliárd forint felett pedig a Kormány jóváhagyásához kötötte. 2007-ben a két miniszter az Állami Autópálya Kezelő Zrt. számára engedélyezte, hogy 1 éven belüli lejáratú, forintban denominált állampapírt vásároljon, amelynek állománya 2007. egyetlen napján sem haladhatta meg az 5 milliárd forintot. A társaság nem élt az engedéllyel.

9. § (5) és (6) bekezdése a Kormányt hatalmazta fel, hogy 2007-ben az állami vagyon tulajdonjogának - az állami vagyonról szóló 2007. évi CVI. törvény 36. § (2)-(3) bekezdései alapján - ingyenes átadásáról döntsön legfeljebb 10 milliárd forint keretösszegben. A Kormány a 2245/2007. (XII. 23.) Korm. határozatában döntött ingyenes vagyonátadásról. 38 helyi önkormányzat összesen 100 ingatlant (ingatlan tulajdoni hányadot) kapott, melyeknek bruttó nyilvántartási értéke 6 191,6 millió forint volt.

10. §-ában foglalt, a KVI-re vonatkozó felhatalmazásokról szóló beszámoló „A Kincstári Vagyoni Igazgatóság 2007. évi vagyonkezelési tevékenysége” című pontban található.

15. § (3) bekezdése ad felhatalmazást a helyi önkormányzatokat és a többcélú kistérségi társulásokat 2007. évben egyes központi költségvetési kapcsolatokból megillető forrásokról szóló 1/2007. (I. 30.) PM-ÖTM rendelet megalkotására.

31. §-ának (1) bekezdése b)-d) pontja alapján a szakmai vizsgák lebonyolítására nyújtott támogatás igénylésének, folyósításának és elszámolásának rendjéről szóló 13/2007. (III. 14.) OKM rendeletet és

a szakmai és informatikai fejlesztési feladatok támogatása igénylésének, döntési rendszerének, folyósításának, elszámolásának és ellenőrzésének részletes szabályairól szóló 16/2007. (III. 14.) OKM rendeletet alkották meg.

31. § (1) bek. k) pontja alapján az oktatási és kulturális miniszter e felhatalmazás alapján 2007-ben nem kötött egyedi megállapodást a közoktatási feladatok kiegészítő támogatására.

33. §-ának (3) bekezdése alapján a nemzeti és etnikai kisebbségi szervezetek költségvetési támogatásáról szóló 39/2007. (V. 9.) OGY határozat került elfogadásra.

34-44. § rendelkezései felhatalmazzák a Kormányt kezesség- és viszontgarancia vállalásokra. E kezesség- és viszontgarancia vállalások bemutatását az „Állami kezesség és viszontgarancia érvényesítése”, „Törvényekben előírt beszámolási és tájékoztatási kötelezettségek” című fejezet ... pontja, az indokolás „Az állam által vállalt kezességek/garanciák állományi adatai” című tájékoztató táblák tartalmazzák.

51. §-ának (10) bekezdése a színházi feladatot ellátó kht-k fenntartóváltására nem került sor, ezért a pénzügyminiszter a felhatalmazással nem élt.

51. § (13) bekezdése alapján a „Sportlétesítmények PPP konstrukcióban történő fejlesztése” előirányzatról az „Állami és önkormányzati - Sport XXI. Létesítmény-fejlesztési Program - sportlétesítmények fejlesztése” előirányzatra 214,5 millió forint került átcsoportosításra. A megtakarítás a PPP projektek elhúzódása miatt keletkezett, az átcsoportosítással azonban lehetőség nyílt a Sport XXI. Létesítmény-fejlesztési Program céljaira többletforrások biztosítására.

51. § (19) bekezdése alapján 492,8 millió forint átcsoportosítás történt, tekintettel arra, hogy a Formula 1 világbajnoki futam rendezői jogdíj összegének kifizetésére - a jogtulajdonos FOA, valamint a HS Zrt. közötti szerződés alapján - USD-ben került sor.

A dollár árfolyamának kedvező alakulása miatt az előirányzaton megtakarítás keletkezett, a költségvetési törvény felhatalmazása alapján az alábbi átcsoportosításra került:

- 200 millió forint az Utánpótlás-nevelési feladatok megnevezésű fejezeti kezelésű előirányzatra a Sport XXI. Program labdarúgással összefüggő utánpótlás-nevelési feladataira;

- 260,3 millió forint az Olimpiai felkészülés támogatása megnevezésű fejezeti kezelésű előirányzatra az olimpiai központok fejlesztésére (60,3 millió forint) és a 2008. évi Pekingi olimpiára való felkészülés szakmai támogatására voucher formájában (200 millió forint).

52. § (3) bekezdésében kapott felhatalmazás alapján a Kormány a központi egyensúlyi tartalék és a központi költségvetés általános tartalékának felhasználásáról, valamint a 2006. évi előirányzat-maradvány átcsoportosításáról szóló 2258/2007. (XII. 23.) Korm. határozatot alkotta meg.

64. §-ának (3) bekezdése szerinti felhatalmazás alapján a MTV Zrt. 1 923,5 milliárd forint kötelezettségre 2010. június 30-ig és a MR Zrt. 122,8 millió forint kötelezettségre 2009. június 30-ig kért és kapott részletfizetési lehetőséget.

66. §-ának (3) bekezdése alapján kapott felhatalmazás alapján a Kormány a decentralizált helyi önkormányzati fejlesztési támogatási programok előirányzatai, valamint a vis maior tartalék felhasználásának részletes szabályairól szóló 12/2007. (II. 6.) Korm. rendeletet alkották meg.

73. § (4) bekezdése alapján a világbanki kölcsönnel összefüggő tőketörlesztéssel és kamatkiadással kapcsolatosan előirányzat-túllépés engedélyezésére nem volt szükség.

73. § (5) bekezdése alapján a Nyugdíjbiztosítási Alapnál a nyugellátásban részesülő személyek évközi nyugellátás emelése, a tizenharmadik havi nyugdíj, valamint a nyugdíjak korrekciós célú emelésének végrehajtásával összefüggő kiadások túlteljesülését a felügyeletet ellátó miniszter engedélyezhette, a végrehajtás megtörtént.

73. § (7) bekezdésben kapott felhatalmazás alapján az egészségügyi miniszter engedélyezte az Egészségbiztosítási Alap egyes működési kiadások előirányzatának túllépését.

74. § (2) bekezdésben kapott felhatalmazás alapján az egészségügyi miniszter -a pénzügyminiszter egyetértésével- végrehajtotta a vizitdíj és a kórházi napidíj bevétellel megegyező összegek átcsoportosítását a céltartalékból a gyógyító-megelőző ellátás egyes jogcímeinél.

74. § (3) bekezdés alapján az Egészségbiztosítási Alap Gyógyító-megelőző ellátás Céltartalék előirányzatának megemelésére nem került sor.

75. § (2) bekezdés szerint a Kormány a 2237/2007. (XII. 15.) Korm. határozattal a Gyógyszertámogatás kiadásai tartalék előirányzatból átcsoportosított a Gyógyszertámogatás kiadásai jogcímre.

75. § (4) bekezdése szerint, az Egészségbiztosítási Alap Gyógyszertámogatás kiadásai jogcím előirányzat évközi megemelésére nem került sor, mert a Folyamatos gyógyszerellátást biztosító gyógyszergyártói és forgalmazói befizetések és egyéb gyógyszerforgalmazással kapcsolatos bevételek jogcímen előirányzaton felüli többlet nem keletkezett.

78. § értelmében az OEP a gyógyító-megelőző ellátás jogcímcsoportból finanszírozott egészségügyi szolgáltatók részére a tizenharmadik havi illetmény, illetve munkabér január havi kifizetéséhez kérelemre január hónapban előleget folyósított. Az előleget az OEP a tárgyév február 1-jétől tizenegy havi egyenlő részletben vonta le az esedékes finanszírozási összegből.

84. §-ának a) pontjában a Kormány arra kapott felhatalmazást, hogy állapítsa meg az egyedi támogatások, valamint az egyéb vállalati támogatások keretében nyújtott termelési támogatásokat és azok felhasználási szabályait. A Kormány e felhatalmazás alapján fogadta el a gazdálkodó szervezetek 2007. évi egyedi termelési támogatásáról szóló 52/2007. (III. 26.) Korm. rendeletet.

84. § c) és d) pontjában a Kormány felhatalmazást kapott az egészségügyi szakellátás struktúraátalakításával összefüggő működési többletkiadások kompenzálására, valamint az egészségügyi intézményi átalakítások és kapacitáscsökkentések támogatására vonatkozó szabályozás kidolgozására. Intézkedés történt ennek végrehajtására az egészségügyi ellátórendszer fejlesztéséről szóló 2006. évi CXXXII. törvény végrehajtásával kapcsolatos egyes finanszírozási, szerződéskötési és eljárási kérdésekről szóló 41/2007. (III. 13.) Korm. rendeletben, az egészségügyi szolgáltatások Egészségbiztosítási Alapból történő finanszírozásának részletes szabályairól szóló 43/1999. (III. 3.) Korm. rendeletben, valamint az egészségügyi struktúraváltásból fakadó önkormányzati kötelezettségek támogatása igénylésének, döntési rendszerének, folyósításának, elszámolásának és ellenőrzésének részletes szabályairól szóló 87/2007. (IV. 25.) Korm. rendeletben.

84. §-ának e) pontjában a Kormány arra kapott felhatalmazást, hogy állapítsa meg a szociális ágazat irányításáért felelős miniszter által működtetett irányított területi kiegyenlítési rendszer részletes szabályait. A Kormány e felhatalmazás alapján fogadta el a szociális, gyermekjóléti és gyermekvédelmi szolgáltatások 2008. évi irányított területi kiegyenlítési rendszeréről szóló 260/2007. (X. 4.) Korm. rendeletet.

84. § f) pontjában a nyugellátások kiadásai, valamint az azokhoz kapcsolódó posta- és egyéb költségek fedezetére az Nyugdíjbiztosítási Alapnak átadott pénzeszköz címen történő utalás szabályait a 217/1998.(XII.30.) Korm. rendelet tartalmazza.

85. §-ában kapott felhatalmazás alapján a Hitelgarancia Zrt. és az Agrár-Vállalkozási Hitelgarancia Alapítvány által költségvetési viszontgaranciával vállalt kezesség mértékét a pénzügyminiszter a 48/2002. (XII. 28.) PM rendelet 1. § (2) bekezdés c), d) és e) pontjainak módosításával határozta meg.

86. §-ának a) pontjában kapott felhatalmazás alapján a szociális és munkaügyi miniszter a pénzügyminiszterrel egyetértésben megalkotta az egyes szociális szolgáltatások 2007. évi kiegészítő támogatásáról szóló 9/2007. (II. 20.) SZMM rendeletet.

88. §-ában kapott felhatalmazás alapján a pénzügyminiszter a Magyar Állam nevében 2007. márciusában összességében 58 175,1 milliárd forint összegű hitelt és azok járulékait vállalta át. Ezen belül a Nemzeti Autópálya Zrt. által felvett hitelek összege 27 699,1 milliárd forint, az Állami Autópálya Kezelő Zrt-től átvállalt hitelek összege 30 475,9 milliárd forint volt.

89. §-ában kapott felhatalmazás alapján a Magyar Állam és a Magyar Állam nevében eljáró eredeti szerződő felek vagy jogutódjuk: Pénzügyminisztérium, ÁKK Zrt., a Budapest Hitel és Fejlesztési Bank Nyrt-vel és az SBB Solution Szolgáltató Zrt-vel 2007. 01. 22-én megállapodást kötött az 1988-1995 között kibocsátott Fix kamatozású Kincstárjegyek, Változó Kamatozású Kincstárjegyek és Lakossági Kincstárjegyek forgalmazásának végleges lezárásáról. Jogszabályi felhatalmazás alapján a lezárásra tételes értékpapír-oldali elszámolás nélküli pénzügyi elszámolás alapján került sor. A Budapest Bank Nyrt. egyoldalú fizetési kötelezettséget vállalt a megállapodás hatálybalépésének napjától 10 éves időtartamra, azaz 2017. 01. 22-ig a még beváltatlan névértékösszeget sorozatonként meghaladó esetleges további beváltási igény névértékének és kamatainak a megfizetésére legfeljebb összesen 200 000 000 forint erejéig.

2. A zárszámadási törvényben kért felhatalmazások

A Magyar Köztársaság 2006. évi költségvetésének végrehajtásáról szóló 2007. évi CXXVIII. törvény 7. §-ának (1)-(2) és (5)-(10), (12) bekezdése ad felhatalmazást a PM-ÖTM együttes rendelet megalkotására: 26/2007. (XII. 18.) PM-ÖTM rendelet a helyi önkormányzatokat és a többcélú kistérségi társulásokat 2006. évben egyes központi költségvetési kapcsolatokból megillető forrásokról szóló 4/2006. (I. 26.) PM-BM együttes rendelet végrehajtásáról.

XIV. A kormányzati szektor adóssága és hiánya az európai unió módszertana szerint

Az Európai Unió euróövezetben résztvevő tagállamai az integráció magas fokát, a Gazdasági és Monetáris Uniót és ezzel együtt a közös pénz bevezetését valósították meg, mely jelentős pozitív hatással járt mind gazdasági, mind társadalmi értelemben. Bár a fiskális politika az Európai Unióban nemzeti hatáskörben maradt, az Unió hosszú távú fenntartható fejlődése és a Gazdasági és Monetáris Unió hatékony működése érdekében kialakításra kerültek azok a keretek és eljárási szabályok, amelyek egyértelmű határokat szabnak a decentralizált fiskális politikának az eurózónán belüli és kívüli tagállamokban egyaránt. Ezt hivatott garantálni a Maastrichti Szerződésbe foglalt Túlzott Deficit Eljárás, valamint az ennek szigorítását és operacionalizálását jelentő, 1997-ben elfogadott Stabilitási és Növekedési Egyezmény.

A csatlakozási szerződés aláírásával Magyarország vállalta, hogy amennyiben teljesíti a Maastrichti szerződésben lefektetett konvergencia kritériumokat, bevezeti az Európai Unió közös pénzét, az eurót. Az ehhez vezető út meghatározott időszakra vonatkozó tervét tartalmazza az évente - december 1-ig - kiküldendő Konvergencia Program, a fiskális feltételek megvalósulását a félévente elkészített EDP (EDP = Excessive Deficit Procedure - Túlzott Hiány Eljárás) Notifikációs jelentés. Fenti dokumentumok és adatszolgáltatások a hazaitól eltérő, uniós statisztikai szabványok által meghatározott elszámolási szabályok alapján készülnek és az ott lefektetett fogalmakkal operálnak. Az EDP Notifikációs jelentés a nemzetközi összehasonlításra alkalmas egyenlegmutató értékének alakulását úgy mutatja be, hogy egyidejűleg a nemzeti költségvetési/államháztartási prezentációkban használatos egyenlegmutatótól való eltérésének okait, tételeit is részletezi. Az EDP Notifikációs jelentés a Központi Statisztikai Hivatal, a Magyar Nemzeti Bank és a Pénzügyminisztérium honlapján is hozzáférhető. Az Áht. előírásainak megfelelően ez a fejezet a 2007. évi adatok alapján ismerteti a módszertani különbözőségeket és a kiemelt mutatók alakulását.

1. Az uniós és az államháztartási elszámolások főbb módszertani eltérései

Az uniós statisztikai szabványok által definiált kormányzati szektor nagyobb szervezeti kört foglal magába, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik, vagy nem a kormányzati szektorba. A korábbi, statisztikai hatóságok által követett gyakorlat az volt, hogy legalább 3-5 éves tartós tendencia alapján ítélték meg az adott szervezet gazdasági magatartását és így szektorbesorolását. A területet érintő, de még nem hivatalos Eurostat dokumentumok alapján az körvonalazódik, hogy a jövőben egy új szervezetet lehetőleg már megalakulásakor, az üzleti tervek alapján be kell sorolni.

A statisztikai ismérvek alapján 2007-ben a kormányzati szektorba tartozó, államháztartáson kívüli szervezetek a következők voltak:

- Állami Privatizációs és Vagyonkezelő (ÁPV) Zrt. (2008-tól MNV Zrt.);

- Nemzeti Infrastruktúra Fejlesztő (NIF) Zrt.;

- Állami Autópálya Kezelő (ÁAK) Zrt.;

- Államadósság Kezelő Központ (ÁKK) Zrt.;

- Magyar Televízió Zrt.;

- Magyar Rádió Zrt.;

- Országos Rádió- és Televízió Testület;

- Duna Televízió Zrt.;

- Magyar Távirati Iroda Zrt.;

- Beruházási, Műszaki Fejlesztési, Sportüzemeltetési és Közbeszerzési Zrt. (BM SK Zrt., korábban: BM BK Zrt.);

- Hagyományok Háza Ingatlanfejlesztő Kft.,

- Nemzeti Filharmónia Ingatlanfejlesztő Kft.,

- Duna Múzeum Ingatlanfejlesztő Kft.;

- Magyar Turizmus Zrt., továbbá

- a kormányzat által irányított és többségükben finanszírozott non-profit szervezetek (elsősorban a közalapítványok és bizonyos közhasznú társaságok).

A kormányzati szektorba sorolandó nem államháztartási szervezetek körét statisztikai munkabizottság állapítja. A besorolt vállalatok mellett más vállalatok megfigyelésére is sor kerül. Ilyen megfigyelt szervezet volt a BM SK Zrt., miután egy kormánydöntés alapján a Magyar Sportok Háza Zrt és a Rendezvénycsarnok Zrt. ebbe a vállalatba olvadt be és a Rendezvénycsarnok Zrt. már korábban is kormányzati szektorba tartozott. A BM SK Zrt. beolvadás utáni adatai és tevékenysége is a kormányzati szektorba sorolást indokolta. A MÁV Zrt. és a BKV Zrt. pénzügyi helyzetének alakulását is nyomon követi a statisztikai hatóság. Az áruszállításra 2006-tól létrejött MÁV CARGO Zrt. az éves beszámolója alapján egyértelműen piaci szereplőnek minősül, állami támogatásban nem részesül. A 2007. júliusától megalakult, személyszállításra szakosodott MÁV Start Zrt. esetében viszont statisztikai szempontból még nem ítélhető meg a szervezet többéves működése, mert az állammal kötendő közszolgáltatási szerződések konstrukciója nem véglegeződött, a fogyasztói ártámogatások rendszerének formálása napirenden van. A BKV Zrt-nél a piaci jellegű bevételek a nem piaci jellegűeknél nagyobb arányban vesznek részt a költségek finanszírozásában.

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a non-profit szervezetek, közhasznú társaságok osztályozásáról. E szervezetek a statisztikában gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő non-profit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük jellege alapján a kormányzathoz tartoznak a közhasznú társaságként működő szervezetek közül a közútkezelő társaságok, egyes színházak, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha a kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertant, az ESA ’95 nemzeti számla rendszert, egy uniós tanácsi rendelet tartalmazza, amely a tagsággal a magyar jogrend részévé vált.

Elszámolandó tranzakciók köre:

= Az ESA ’95 statisztikai módszertan a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvény-műveleteket) figyelmen kívül hagyja.

= Egyes, pénzforgalomban nem jelentkező, pénzmozgással nem járó műveleteket kiadásként számol el, így pl. a követelések részleges elengedését, az általános számviteli előírásokhoz hasonlóan.

= A gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófa-veszteség), és az átértékelődés folyamatait (az ár-, árfolyam-változásokat) nem.

- Számbavétel időpontja:

A pénzforgalmi helyett eredményszemléletű számbavételt kér, azaz a bevételeket és kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön).

- Számbavétel értéke:

A tranzakciókat, az eszközöket és kötelezettségeket piaci áron kell értékelni.

Az ESA ’95 szerinti egyenleg a fenti szervezeti körre való kiterjesztést követően és a megfelelő korrekciót alkalmazva áll elő a hazai elszámolások szerinti államháztartási egyenlegből. A másik fiskális konvergencia mutató, ún. maastrichti adósság mutató a kormányzati szektor konszolidált bruttó adóssága névértéken, melyet az ÁKK által kimutatott központi költségvetés bruttó adósságából kiindulva, azt korrigálva, valamint a kormányzati szektorba tartozó többi alrendszer, illetve szervezet adósságát hozzáadva kaphatunk meg. A központi költségvetés ÁKK által kimutatott adósságát amiatt kell korrigálni, mert a maastrichti adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, míg a névértéktől eltérő áron történt adósság-kibocsátások (diszkont kincstárjegyek) állományi adatait a névértékre való átszámítással korrigálni kell.

Végül itt érdemes felhívni a figyelmet egy apró, de mégis sokszor félreértésre okot adó módszertani eltérésre: a Túlzott Hiány Eljárás (EDP) keretében és céljára számolt mutatók eltérésére az ESA ’95 szerinti adatoktól. A különbség abból adódik, hogy az EDP kamatkiadások módszertani kategóriája kamatként (tulajdonosi jövedelemként) veszi figyelembe a pénzügyi derivatívák (swapok, forward ügyletek) kamatát, eltérően az ESA nemzetiszámla-rendszer kamatfogalmától, amely ezt a tételt nem tartalmazza. Emiatt és ennek összegével tér el tehát az ESA ’95 és EDP szerinti kamatkiadások és kiadások összege, valamint az elsődleges és teljes kormányzati szektor egyenleg, melynek nagyságrendje az elmúlt években a GDP 0-0,1%-a volt. (Az ESA ’95 és EDP főbb mutatóit az általános indokolás melléklete tartalmazza.)

2. A kiemelt mutatószámok

Európai Uniós tagságunkkal vállaltuk az euró bevezetését, melynek fiskális kritériumaként a hiányt 3% alá, az adósságot pedig 60% alá kell csökkenti, középtávon pedig a Stabilitási és Növekedési Egyezmény alapján meghatározott 0,5%-os deficitcélt kell teljesítenünk a GDP arányában.

Az Európai Unió jogrendje szerint a tagországoknak a Túlzott Hiány Eljárás (EDP) keretében évente két alkalommal - 2006-tól kezdődően április és október elsejéig - kell hivatalos jelentésben (Notifikáció) közölniük a két kiemelt kormányzati mutatót: a kormányzati szektor adósságát és hiányát. A határidők megegyeznek a kormányzati szektor negyedéves nemzeti számlájának közlési határidejével, így a nemzeti statisztikai hivatalok átvehették a pénzügyminisztériumoktól az első adatközlés feladatát. Ennek megfelelő változás következett be hazánkban is, 2006 tavaszától már a Központi Statisztikai Hivatal állítja össze a Notifikációs jelentést valamennyi tényidőszakra a nem-pénzügyi számlák tekintetében, a Magyar Nemzeti Bank a pénzügyi számlák körében, míg a Pénzügyminisztérium az adott évi várható értékét mind az EDP egyenlegnek, mind a maastrichti adósságnak.

2005 augusztusától 2007 márciusáig átmenetileg módosult Magyarország adatközlési rendszere, miután az Európai Unió méltányolta a nyugdíjreformok költségvetésre gyakorolt hatásának figyelembe vétele mellett felsorakoztatott érveket. Az ilyen típusú egyenlegromlás ugyanis alapvetően más jellemzőkkel bír, mint más szokásos bevételi vagy kiadási komponens: nem egy lazuló költségvetési fegyelem eredménye, ellenkezőleg a hosszú távon fenntartható fiskális politika érdekében tett intézkedés. Ez - a statisztika alapelveivel összhangban - úgy került megvalósításra, hogy a magánnyugdíj-pénztárak, mint szervezetek átmenetileg a kormányzati szektorban kerültek elszámolásra, a kedvezményt alkalmazó országoknak (Svédország, Lengyelország, Szlovákia, Dánia és Magyarország) az EU felé valamennyi éves és évközi statisztikai adatszolgáltatásában így kellett eljárnia. Emiatt az elemzésre használatos mutatókészlet átmenetileg megkettőződött. Az Eurostat által kiadott engedély a 2006. októberben esedékes Notifikációt jelölte meg utolsó alkalomként e kedvezmény igénybevételére, a 2007. márciusi Notifikációban a teljes adatközlési időszakra (2003-2007 évekre vonatkozóan) vonatkozóan vissza kellett térni az eredeti statisztikai módszertanra. Ugyanakkor a Túlzott Deficit Eljárás megszüntetése szempontjából a nyugdíjreform költségeit lineárisan degresszív alapon a 2005-2010-es időszakban figyelembe lehet venni (100%, 80%, 60%, 40%, 20%-os mértékben, majd 2010-től már egyáltalán nem).

A jelenleg érvényes módszertannak (magánnyugdíj-pénztárak a pénzügyi vállalkozások szektorának részei) megfelelő EDP mutatók idősora az alábbi táblázatban található a 2004-2007. évekre.

 

 

 

 

 

 A kormányzati szektor főbb mutatóinak alakulása a 2008. áprilisi Notifikáció alapján

 

 

 

 

 

 

 2004

 2005

 2006

 2007 előzetes

 GDP

 20 717,1

 22 055,1

 23 757,2

 25 373,9

 Kormányzati szektor hiánya

 - 1 336,4

 - 1 715,7

 - 2 191,5

 - 1 394,3

 (GDP %)

 - 6,5%

 - 7,8%

 - 9,2%

 - 5,5%

 Kormányzati szektor adóssága

 12 296,2

 13 582,5

 15 592,5

 16 735,5

 (GDP %)

 59,4%

 61,6%

 65,6%

 66,0%

Az Európai Központi Bank és az Európai Unió Bizottsága kétévente készíti el az ún. Konvergencia jelentését, melyben vizsgálja, hogy az euró bevezetése előtt álló tagállamok mennyiben teljesítik a maastrichti kritériumokat. Hazánkról 2008 májusában készült a legutóbbi Konvergencia jelentés, melyben a Bizottság megállapította, hogy nem teljesítjük egyik kritériumot sem:

- árstabilitás: a referencia időszakban (2008 márciusát megelőző 1 évben) az átlagos infláció mértéke hazánkban 7,5% volt, mely jelentősen meghaladt a 3,2%-os referencia értéket,

- költségvetési fegyelem: Magyarország jelenleg Túlzott Deficit Eljárás alatt áll, azaz nem teljesíti a költségvetési hiányra vonatkozó 3%-os és az államadósságra vonatkozó 60%-os konvergencia kritériumokat a GDP arányában. A vizsgálati időszakban a költségvetési hiány 5,5%, az államadósság 66% volt,

- árfolyam: Magyarország még nem lépett be az ERM2 rendszerbe, így nem teljesíti ezt a kritériumot,

- kamatláb: a hosszú távú kamatok átlaga Magyarországon a referencia időszakban 6,9% volt, mely meghaladta az adott időszakra vonatkozó 6,5%-os kritériumértéket.

2.1. Az adósságmutató módszertana és alakulása

Az adósságmutató értékét és viszonyszámát nemcsak az adósságállomány alakulása, számbavételének módja befolyásolja, hanem az is, hogy a kormányzati szektoron belüli szervezetek milyen nagyságrendben birtokolnak ezekből az adósságokból. A költségvetési/zárszámadási prezentáció a központi költségvetés könyvi értéken nyilvántartott, hitelviszonyból származó bruttó adósságáról ad számot.

A maastrichti adósságmutató a statisztikai értelemben vett kormányzati szektor (az 1. pontban ismertetett szervezeti kör) konszolidált bruttó adósságát névértéken fejezi ki. A konszolidálás a kormányzati szektoron belüli adósságelemeket (pl. az Egészségbiztosítási Alap likviditási hitelét a Kincstártól, a helyi önkormányzatok tárcájában lévő állami értékpapírokat) kiszűri. A Túlzott Hiány Eljárás referenciaértékeként választott adósság egy bruttó szemléletű mutató: a különböző pénzügyi instrumentumokban fennálló kötelezettségek nem csökkenthetők (nem nettósíthatók) az azonos instrumentumokban fennálló követelésekkel (pl. a Magyar Állam Világbankkal szemben fennálló tartozása nem csökkenthető a nem kormányzati szerveknek továbbkölcsönzött hányaddal, külföldi tartozásaink nem nettósíthatóak a külfölddel szembeni követelésekkel, pl. egyes fejlődő országoknak nyújtott kormányhitelekkel). A névértéken számított adósság a visszaváltáskor ténylegesen fizetendő érték szerinti számbavételt jelenti. A derivatívák piaci termékek, névértékkel nem rendelkeznek, ezért nem részei az uniós adósságmutatónak. A magyar államháztartási számviteli szabályok szerint a diszkont-értékpapírokat kibocsátási áron tartják nyilván, így a kibocsátási és visszaváltási értékük (névértékük) különbözete az Államadósság Kezelő Központ Zrt. által nyilvántartott értékpapír-adósságot növeli.

 

 

 

 

 

 Kormányzati szektor adósságának alakulása (adatok Md Ft-ban)

 2008. áprilisi Notifikáció (MNB számítása)

 

 2004

 2005

 2006

 2007 előzetes

 Központi kormányzat adóssága

 12 169,4

 13 354,0

 15 203,8

 16 186,9

 ebből:

 

 

 

 

 Központi költségvetés adóssága névértéken

 11 695,1

 12 833,6

 14 796,3

 15 668,6

 ebből: Központi költségvetés bruttó adóssága (könyvi értéken)

 11 592,4

 12 765,6

 14 705,7

 15 585,5

 ebből: Diszkontkincstárjegyek névértékének és kibocsátási értékének különbözete

 102,8

 68,0

 90,6

 83,1

 ÁPV Rt. adóssága

 157,1

 161,5

 161,2

 161,9

 Nemzeti Autópálya Zrt. (NA, majd NIF) adóssága

 96,6

 221,9

 27,7

 0

 Állami Autópálya Kezelő Zrt. adóssága

 

 

 33,9

 0

 Helyi önkormányzatok adóssága

 352,6

 418,3

 569,9

 785,2

 Társadalombiztosítás adóssága

 441,9

 481,2

 142,0

 12,2

 Kormányzati szektor konszolidálatlan adósságat névértéken

 12 953,9

 14 253,4

 15 915,8

 16 984,2

 Kormányzaton belüli konszolidálás

 - 657,7

 - 670,9

 - 323,2

 - 248,7

 Kormányzati szektor konszolidált adóssága névértéken (maastrichti adósságmutató)

 12 296,2

 13 582,5

 15 592,5

 16 735,5

Az ÁPV/MNV Zrt. speciális kötvényes privatizációs technikát alkalmazott a Richter Rt-ben fennálló 25%-os részesedésének eladására. 2004 szeptemberében ötéves lejáratú kötvény aukciós kibocsátására került sor, amely lejáratkor, 2009-ben lesz átcserélhető részvényekre. A kötvénykibocsátás - névértéken számítva mintegy 162 milliárd forint - miatt fennálló tartozás az államadósság részét képezi.

Az autópálya-építés finanszírozása érdekében a Nemzeti Autópálya (NA) Zrt./NIF Zrt. hiteleket vett fel, felhalmozódott adósságának állományát a központi költségvetés több lépésben vállalta át. Ez az adósságátvállalás sem a kormányzati egyenleg, sem a kormányzati adósság szempontjából nem jelent többletet, mert a társaság statisztikai szempontból a kormányzathoz tartozik, így a költségvetés és a társaság közötti tranzakciók elszámolása körön belül történik, mindössze az adósság kötelezettje változik. 2006-ban 415,9 milliárd forint adósság átvállalására került sor, beleértve az Állami Autópálya Kezelő (ÁAK) Zrt-től NA Zrt-hez került 105 milliárd forintnyi adósságot. 2007-ben a maradék, mintegy 28 milliárd forintnyi adósság is átvállalásra került, így a társaság év végi adósságállománya zérus lett.

A matricabevételek 2006-tól az Útpénztárat illetik meg, az ÁAK Zrt. sem az általa üzemeltetett autópályák, sem azok használata arányában nem tarthat vissza az általa ügynökként beszedett matricabevételekből, ezáltal az úthasználóktól származó piaci jellegű bevételei megszűntek, kormányzati körön kívül tartása kérdésessé vált. 2006 nyarán született döntés az ÁAK Zrt. - és ezzel a teljes autópálya építés - körön belül történő elszámolásáról. Ennek következtében mind az ESA hiány, mind az államadósság jelentősen módosult. 2006 végén a befejezetlen autópálya szakaszok és a kapcsolódó hitelek az ÁAK Zrt-től az NIF (NA) Zrt-hez kerültek, a befejezett szakaszokhoz kapcsolódó hitelek átvállalására 2007-ben került sor. Ennek megfelelően 2006 végén a társaság adósságállománya 33,9 milliárd forint volt, 2007 végén nulla lett.

A kormányzati szektor adósságába beletartoznak a helyi önkormányzatok hitelviszonyon alapuló tartozásai, valamint a központi költségvetés által biztosított megelőlegezések (utóbbiak azonban konszolidálásra kerülnek kormányzati szinten), míg az önkormányzatoknál eszközként felhalmozott állampapírok állománya csökkenti a kormányzati szektor egészének adósságát. 2007-ben jelentős mértékben, mintegy 215 milliárd forinttal emelkedett a helyi önkormányzatok adóssága. Az adósságnövekmény oka azonban nem kizárólag hiányfinanszírozás volt: a megemelkedett önkormányzati kötvénykibocsátásokból befolyó összeg döntő része nem került elköltésre, hanem a betétállomány növekedésében csapódott le.

A társadalombiztosítási pénzügyi alapjainak a Kincstári Egységes Számláról nyújtott likviditási hitel év végi állománya, valamint az év végi megelőlegezések is az alrendszer adósságaként mutatandók ki az uniós statisztikában, a kormányzati szinten konszolidált adósságot azonban nem érintik. Ennek értéke a korábbi évekhez képest jelentősen csökkent, hiszen a 2006. végi állomány elengedésre került, 2007-ben pedig többlettel zártak az alapok.

2.2. A hiánymutató módszertana és alakulása

A maastrichti hiánymutató és az államháztartási törvényben (Áht.) meghatározott deficitmutató tartalmi eltérése elsősorban a szervezeti kör különbözőségéből és az eredményszemléletű számbavételből adódik, de más jellegű tételek is befolyásolják azt. 2004-2007 közötti alakulása és alrendszerenkénti megbontása az alábbi táblázatban található:

 

 

 Az államháztartási egyenleg és a kormányzati szektor uniós statisztikai egyenlegének eltérése (az ún. ESA/EDP-híd) a 2008. áprilisi állapot szerint

 2008. áprilisi Notifikáció (KSH számítása) a GDP %-ában

 Maastricht-i egyenlegmutató összetevői

 2004

 2005

 2006

 2007

 GDP

 20717

 22055

 23757

 25374

 

 Államháztartás pénzforgalmi egyenlege

 - 6,4

 - 4,8

 - 9,3

 - 5,4

 a) Eredményszemléletesítés hatása

 0,1

 0,2

 0,3

 0,2

 b) Pénzügyi tranzakciók kiiktatása

 0,0

 - 2,1

 0,0

 - 0,1

 c) Egyéb korrekciók

 1,0

 0,0

 0,5

 0,0

 d) Államháztartáson kívüli szervezetek egyenlege

 - 1,2

 - 0,9

 - 0,7

 - 0,2

 EDP-híd összesen (a+b+c+d)

 - 0,1

 - 2,9

 0,0

 - 0,1

 Kormányzati szektor EDP egyenlege

 - 6,5

 - 7,8

 - 9,2

 - 5,5

 Központi kormányzat alszektor EDP egyenlege (I+II)

 - 5,9

 - 7,2

 - 10,1

 - 6,0

 Helyi kormányzat alszektor EDP egyenlege (III)

 - 0,2

 - 0,4

 - 0,7

 - 0,2

 Társadalombiztosítás EDP egyenlege (IV)

 - 0,3

 - 0,2

 1,6

 0,7

 e) Swap és határidős ügyletek pénzárama

 0,0

 0,0

 - 0,1

 0,0

 ESA-híd összesen (a+b+c+d+e)

 - 0,1

 - 2,9

 0,0

 - 0,1

 Kormányzati szektor ESA egyenlege

 - 6,4

 - 7,8

 - 9,3

 - 5,5

 

 I. Központi költségvetés pénzforgalmi egyenlege

 - 4,4

 - 2,5

 - 8,3

 - 5,5

 a) Eredményszemléletesítés hatása

 0,1

 0,1

 0,1

 0,0

 b) Pénzügyi tranzakciók kiiktatása

 0,0

 - 2,1

 0,0

 0,0

 c) Egyéb korrekciók

 - 0,7

 - 2,0

 - 1,5

 - 0,5

 d) Államháztartáson kívüli szervezetek egyenlege

 - 1,2

 - 0,9

 - 0,7

 - 0,2

 EDP-híd összesen (a+b+c+d)

 - 1,8

 - 4,9

 - 2,1

 - 0,7

 I. Központi költségvetés EDP egyenlege

 - 6,1

 - 7,4

 - 10,4

 - 6,2

 e) Swap és határidős ügyletek pénzárama

 0,0

 0,0

 - 0,1

 0,0

 ESA-híd összesen (a+b+c+d+e)

 - 1,7

 - 4,9

 - 2,2

 - 0,8

 1. Központi költségvetés ESA egyenlege

 - 6,1

 - 7,4

 - 10,4

 - 6,2

 

 II. Elkülönített állami pénzalapok pénzforgalmi egyenlege

 0,1

 0,1

 0,2

 0,2

 a) Eredményszemléletesítés hatása

 0,0

 0,0

 0,0

 0,0

 b) Pénzügyi tranzakciók kiiktatása

 0,0

 0,0

 0,0

 0,0

 c) Egyéb korrekciók

 0,0

 0,0

 0,0

 0,0

 d) Államháztartáson kívüli szervezetek egyenlege

 0,0

 0,0

 0,0

 0,0

 EDP-híd összesen (a+b+c+d)

 0,1

 0,0

 0,0

 0,0

 II Elkülönített állami pénzalapok EDP egyenlege

 0,2

 0,2

 0,3

 0,2

 e) Swap és határidős ügyletek pénzárama

 0,0

 0,0

 0,0

 0,0

 ESA-híd összesen (a+b+c+d+e)

 0,1

 0,0

 0,0

 0,0

 II. Elkülönített állami pénzalapok ESA egyenlege

 0,2

 0,2

 0,3

 0,2

 

 III. Helyi önkormányzatok pénzforgalmi egyenlege

 - 0,1

 - 0,4

 - 0,7

 - 0,2

 a) Eredményszemléletesítés hatása

 - 0,1

 0,0

 0,0

 0,1

 b) Pénzügyi tranzakciók kiiktatása

 0,0

 - 0,1

 0,0

 - 0,1

 c) Egyéb korrekciók

 0,0

 0,0

 0,0

 0,0

 d) Államháztartáson kívüli szervezetek egyenlege

 0,0

 0,0

 0,0

 0,0

 EDP-híd összesen (a+b+c+d)

 - 0,1

 - 0,1

 0,0

 0,1

 III Helyi kormányzat alszektor EDP egyenlege

 - 0,2

 - 0,4

 - 0,7

 - 0,2

 e) Swap és határidős ügyletek pénzárama

 0,0

 0,0

 0,0

 0,0

 ESA-híd összesen (a+b+c+d+e)

 - 0,1

 - 0,1

 0,0

 0,1

 III Helyi kormányzat alszektor ESA egyenlege

 - 0,2

 - 0,4

 - 0,7

 - 0,2

 

 IV. Társadalombiztosítási alapok pénzforgalmi egyenlege

 - 2,0

 - 2,1

 - 0,6

 0,1

 a) Eredményszemléletesítés hatása

 0,1

 0,0

 0,2

 0,0

 b) Pénzügyi tranzakciók kiiktatása

 0,0

 0,0

 0,0

 0,0

 c) Egyéb korrekciók

 1,7

 1,9

 2,0

 0,5

 d) Államháztartáson kívüli szervezetek egyenlege

 0,0

 0,0

 0,0

 0,0

 EDP-híd összesen (a+b+c+d)

 1,7

 2,0

 2,1

 0,6

 IV. Társadalombiztosítás alszektor EDP egyenlege

 - 0,3

 - 0,2

 1,6

 0,7

 e) Swap és határidős ügyletek pénzárama

 0,0

 0,0

 0,0

 0,0

 ESA-híd összesen (a+b+c+d+e)

 1,7

 2,0

 2,1

 0,6

 IV. Társadalombiztosítás alszektor ESA egyenlege

 - 0,3

 - 0,2

 1,6

 0,7

A 2007. évi elszámolásokat is befolyásoló jelentősebb tételek a következők:

a) A Gripen-szerződés keretében 14 repülőgép NATO-kompatibilissé tétele történik meg és ezzel párhuzamosan kiépülnek a földi irányítási és más kiszolgáló rendszerek. A magyar fél oktatási-képzési szolgáltatásokat is igénybe vesz, a gépek tulajdonjoga azonban a svéd partnernél marad. A rendelkezésre állás időpontjától kezdődően 10 éves bérleti periódus indul, mely időszak a szakértők szerint mintegy harmada a repülőgépek felújítás után kalkulálható hasznos élettartamának. A magyar fél rendelkezik vételi opcióval, a vásárlásról az Országgyűlés jogosult dönteni. Ezen ismérvek alapján az ügylet szolgáltatás-vásárlással kombinált bérletnek tűnhet, de az Eurostat munkadöntést hozott valamennyi hosszú lejáratú szerződéses konstrukcióban megvalósuló katonai eszköz beszerzésére/bérletére. A döntés értelmében minden esetben vásárlásként kell elszámolni az ilyen ügyeleteket, mégpedig abban az időpontban, amikor az eszközöket a kormányzat birtokba veszi. Ez azt jelenti, hogy a teljes bérleti időszakban a folyó (képzési, fenntartási, rendszerirányítási stb.) költségek folyamatosan, míg egy-egy nagyobb összegű kormányzati kiadás a gépek statisztikai „beszerzéseként” 2006-2007-ben jelentkezett. A repülőgépek beérkezése előtti időszakban ténylegesen kifizetett lízingdíjakból a repülőgépekre jutó rész előlegfizetésnek tekintendő. A beérkezés éveiben a statisztikai „vételár” és az előleg különbözeteként hitelfelvételt is könyvelni kell (a pénzügyi lízing mintájára), majd a beérkezést követő időszakban a lízingdíj meghatározott része a statisztikai hitelfelvétel törlesztésére fordítandó.

Az eredeti tervekkel ellentétben nem 7, hanem 8 gép érkezett 2006-ban Magyarországra, a maradék 6 gép pedig 2007-ben került szállításra. Az ütemezés módosulásának következtében a 2007. márciusi Notifikációban módosult a Gripen beszerzés hatása az egyenlegre és adósságállományra: 2006-2007-re az eredetileg kalkuláltnál kisebb mértékű negatív hatással, míg a későbbi évekre ezzel ellentétes irányú változással számoltunk. A 2007. szeptemberi Notifikációban új modellszámítás került alkalmazásra, melynek indoka a statisztikai „vételár” pontosítása és a pénzügyi költségek ütemezésének finomítása. A Gripen bérlet statisztikai elszámolása 2008-tól kezdődően kedvező hatással lesz az ESA-egyenlegre, miután a gépek 2006-2007. évi beérkezését követően, 2008-tól az üzemeltetésre, karbantartásra, és pénzügyi költségekre eredményszemléletben kalkulált összeg alacsonyabb lesz a költségvetésből ténylegesen fizetett lízingdíjnál. 2008-ban ez 8,6 milliárd forint egyenlegjavulást eredményez, s várhatóan évente 10-10%-kal lesz nagyobb ez a korrekció. A gépbeszerzés miatt elszámolt, 2007. végi 116 milliárd forintot kitevő államadósság 2008-ban várhatóan 10 milliárd forinttal csökken.

b) 2004. év végén megtörtént a harmadik generációs mobil távközlési frekvencia (UMTS licence) 15 évre szóló értékesítése. Az Európai Unió statisztikai rendszere ezt a jogosultságot egyszeri vagyonértékesítésnek tekinti, amennyiben a jogosultság öt évet meghaladó időszakra vonatkozik. A jogosultság 2004. évi értékesítésével így nemcsak a 2004-ben tényleges befolyt összegek (17.2 milliárd forint), hanem a további évek részletfizetései is (36,1 milliárd forint) a 2004. évi ESA-egyenleget javították. Ennek következményeként 2005-től kezdődően a központi költségvetésbe befolyó bevételek már nem számolhatóak el ESA-bevételként. (2007-ben ez az összeg 3 milliárd forint volt.) Azok a részletfizetések, amelyek a befizető bevételi forgalmának, jövedelmének alakulásához kapcsolódnak és az előre meghatározott minimumösszeget meghaladják, az adott év ESA-egyenlegét javítják.

Fenti elszámolási elvekkel összhangban történt a 2008 végén lejáró GSM (második generációs) szerződés megújítása. Az eredeti szerződés 15 évre szólt, melyben szerepelt egy olyan lehetőség, hogy a szerződést lejártakor az eredeti szerződéses időszak hosszának felére meg lehet hosszabbítani. Ezzel a lehetőséggel élve állapodtak meg a szerződéses felek a szerződés 7,5 évvel történő meghosszabbításában. Miután a jogosultság ebben az esetben is 5 évnél hosszabb időszakra vonatkozik, viszont itt egyösszegű kifizetés történt, az ellenértéket egyösszegben kell elszámolni a jogosultság keletkezésekor. Mivel a szerződést 2007 végén kötötték, az ellenérték is ekkor folyt be, ugyanakkor a szerződés alapján a jogosultság csak 2008 novemberétől él, a 2007-ben pénzforgalomban befolyt 20 milliárd forintot előlegnek és nem ESA-bevételnek kell tekinteni, az ESA-bevétellé 2008 novemberében válik.

c) A volt egyházi ingatlanok tulajdoni rendezése és a kapcsolódó pénzügyi kártalanítás felgyorsításával összefüggésben a Magyar Katolikus Egyház, a Magyarországi Zsidó Hitközösség Szövetsége és a Budai Szerb Ortodox Egyházmegye rendezésre váró ingatlanainak végleges jegyzéke elfogadásra került a 1013/2006.(II. 8.) Korm. határozatban, illetve a 1040/2006.(IV. 10.) Korm. határozatban. A kormányhatározatokban meghatározott kompenzációt a fent említett egyházak, mint állammal szembeni jövőbeni követelést bankoknál faktorálhatják, majd az ebből származó összeget a kormányhatározat tartalmának megfelelő célra használhatják. A mintegy 30 milliárd forint összegű teljes kompenzációból 17,8 milliárd forintnyit faktoráltak 2006-ban, 0,964 milliárd forintnyit 2007-ben az egyházak, melyet pénzforgalomban nem, azonban a maastrichti hiányban és adósságban el kellett számolni a központi kormányzat hiányaként, illetve adósságaként. A pénzforgalmi elszámolásokban a fenti összeg a kormányhatározat szerinti (2007-2011. közötti) ütemezésben, a kártalanítási összegek tényleges kifizetésével jelenik meg. A faktorálással előrehozott részt azonban ekkor már nem kell elszámolni az ESA ’95 szerinti számokban, az tehermentesíti az adott időszak ESA kiadásait.

d) Az orosz adósság rendezése keretében várhatóan 1,5 milliárd összegű tőketranszfert kell elszámolni 2007-re a diszázsiós követelésrendezés következtében.

e) Az EDP-felkészültséget ellenőrző, 2003. novemberi Eurostat - EU DG ECFIN - ECB módszertani vizsgálat jelentésének (a továbbiakban: 2003. évi EDP-felkészültségi jelentés) megállapítását követve a társadalombiztosítási alapok év végén fennálló likviditási-hitel-tartozásainak zárszámadási törvényekben rögzített elengedését a központi kormányzat kiadásaihoz, annak egyenlegét rontva, a társadalombiztosítás bevételéhez, annak egyenlegét javítva kell elszámolni, az elengedésre vonatkozó döntés időpontjában. A Magyar Köztársaság 2006. évi költségvetésének végrehajtásáról szóló 2007. évi CXXVIII. törvény 17. §-a a Nyugdíjbiztosítási alapnak 19,5 milliárd forint, az Egészségbiztosítási alapnak 111,3 milliárd forint, összesen 130,8 milliárd forint elengedését írja elő, a 2007. évi számításokban ezt a tételt kell elszámolni a két alszektor között. 2007 végére az alapokban többlet keletkezett, ezek rendezése a 2008. évi adatokban fog tükröződni.

f) Az ÁPV Rt. által 2007-ben a Kincstári Egységes Számlára (KESZ) beutalt 67,790 milliárd forint „privatizációs bevétel” statisztikai szempontból kormányzaton belüli végleges transzfer-fizetés. Az analitikus elszámolásokban és a hivatalos államháztartási adatokból kiinduló levezetésben az ÁPV Rt. kiadásaként, a központi költségvetés bevételeként számolandó el, a központi kormányzat számításakor konszolidálandó tétel, azaz a kormányzati szektor egyenlegét nem befolyásolja.

g) Az Eurostat módszertani határozatot adott ki 2005 februárjában az EU-források elszámolásáról, miután igen eltérő gyakorlatot tárt fel a tagországoknál. A módszertani döntés elvi lényege, hogy az uniós források nem befolyásolhatják a kormányzat egyenlegét, ugyanakkor a kormányzat bevételei és kiadásai között csak a kormányzati egységek, mint végső kedvezményezettek által felhasznált források vehetők számításba. A kormányzati szektoron kívüli felhasználás pénzügyi műveletnek, nem ESA-kiadásnak és -bevételnek tekintendő, ezen tételeket a központi költségvetésben elszámolt bevételekből és kiadásokból azonos összeggel kell kivonni.

h) Veszteséges állami vállalatok tőkeemelés formájában végrehajtott veszteségrendezését az uniós statisztikai szabályok akkor is ESA-kiadásként elszámolandó tőketranszfernek tekintik, ha a juttatás jogi és számviteli értelemben is a társaság tőkéjének rendezéséhez kapcsolódik. Ennek az elvnek az alkalmazása történik a MÁV Zrt. tőkeemelésével kapcsolatban.

i) 2007 folyamán változott az államigazgatásban dolgozók 13. havi bérének kifizetése: annak felét már 2007 második felében 6 havi részletben kifizették, míg a másik felét a korábbi időzítésnek megfelelően januárban. Ennek az ESA-egyenlegre nem volt hatása, hiszen a 13. havi fizetést kifizetési időponttól függetlenül a 2007-es évhez kell elszámolni teljes összeggel. Ugyanakkor a 2 heti összeggel megnőtt a pénzforgalmi kiadás 2007-re és változott az eredményszemléletesítés (ESA korrekció) nagyságrendje is: a 2007. januárban kifizetett 2006. decemberi és 2006-hoz tartozó 13. havi fizetést a 2007-es ESA adatban figyelmen kívül kellett hagyni, míg a 2008. januárban kifizetett decemberi fizetést és kétheti 13. havi fizetést számításba kellett venni.

3. Bevételek és kiadások az uniós statisztikában

Az ESA ’95 nemzeti számlarendszer a gazdaság valamennyi szektorát egységes keretbe foglaló statisztikai elszámolási rendszer: a termelés és elosztás folyamatait fogja át, források és felhasználások összevetésével egyenlegek sorozatát állapítja meg. Ezen egyenlegek közül választottak ki egyet: a nettó hitelfelvétel/hitelnyújtás mutatóját az EU szervei a kormányok teljesítményének mérésére a stabilizáció és a konvergencia terén, ehhez a mutatóhoz kapcsolták a maastrichti egyenlegkritériumot. A módszertan a bevezetésekor nem tartalmazott „bevétel” és „kiadás” fogalmakat, ezeket a különböző rendelkezésre álló osztályozási aggregátumok összeadásával később határozták meg és illesztették be a szabályozásba. Az uniós tagsággal együtt jár a rendszeres adatszolgáltatási kötelezettség, sőt az idősorok visszamenőleges feltöltése. A kormányzati szektor bevételeinek és kiadásainak idősorát Magyarország 1995-ig vállalta összeállítani az ESA ’95 módszertan szerint.

A kormányzati szinten kimutatott bevételek és kiadások konszolidált adatokat tartalmaznak, az EU statisztikai előírásai szerint a konszolidálás a kormányzaton belüli kamatfizetések, folyó és felhalmozási célú transzferek kiszűrésére irányul.

 

 Magyarország összefoglaló kormányzati bevételi, kiadási és egyenleg adatai az EU adatszolgáltatásokban a GDP %-ában

 

 Adatforrás: KSH adatszolgáltatása az Eurostat ESA'95 Transmission Program keretében

 2004

 2005

 2006

 2007 előzetes

 Kormányzati bevételek és kiadások

 1=2+6+7+8+9

 Összes bevétel

 42,4

 42,1

 42,6

 44,6

 2=3+4+5

 Adók

 25,1

 24,6

 24,4

 25,9

 3

 Közvetett adók (Termelési adók)

 16,1

 15,5

 15,0

 15,6

 4

 Közvetlen adók (Jövedelem- és vagyonadók)

 9,0

 9,0

 9,3

 10,2

 5

 Tőkeadók

 0,1

 0,1

 0,1

 0,1

 6

 TB hozzájárulások

 12,4

 12,6

 12,6

 13,6

 7

 Díjak, térítések

 2,7

 2,7

 3,0

 2,7

 8

 Egyéb folyó bevételek

 1,9

 1,6

 1,8

 1,9

 9

 Felhalmozási bevételek

 0,4

 0,6

 0,9

 0,5

 10=12+13+14+16+ 17+18+19+20

 Összes kiadás (ESA’95 szerint)

 48,9

 49,9

 51,9

 50,1

 11=12+13+15+16+ 17+18+19+20

 Összes kiadás (EDP szerint)

 48,9

 49,9

 51,9

 50,1

 12

 Termelő felhasználás

 6,4

 6,4

 7,0

 6,4

 13

 Munkavállalói jövedelem

 12,6

 12,6

 12,2

 11,4

 14

 Kamat (ESA'95 szerint)

 4,4

 4,1

 4,0

 4,1

 15

 Kamat (EDP szerint)

 4,4

 4,1

 3,9

 4,1

 16

 Támogatások

 1,6

 1,3

 1,4

 1,5

 17

 Társadalmi jutattások

 16,9

 17,7

 18,5

 18,2

 18

 Egyéb folyó kiadások

 2,2

 2,4

 2,7

 3,0

 19

 Felhalmozási transzferek (fizetett)

 1,6

 1,5

 1,9

 1,8

 20

 Felhalmozási kiadások

 3,2

 3,9

 4,3

 3,6

 21

 Ebből Bruttó állóeszközfelhalmozás

 3,5

 4,0

 4,4

 3,6

 Kormányzati egyenleg

 22=1-10

 Nettó hitelnyújtás/hitelfelvétel ESA’95 szerint

 - 6,4

 - 7,8

 - 9,3

 - 5,5

 23

 Swapok miatti korrekció

 0,0

 0,0

 - 0,1

 0,0

 24

 Egyéb korrekció

 

 

 

 

 25=22+23+24 illetve 25=1-11

 Memo: Nettó hitelnyújtás/hitelfelvétel (Maastrichti egyenlegmutató)

 - 6,5

 - 7,8

 - 9,2

 - 5,5

 

 

 

 

 

 

 Megjegyzés: Kerekítések miatt eltérés lehet a beképletezett összegekben.

A fenti táblázat tanúsága szerint a 2006-os Konvergencia Programban meghirdetett fiskális konszolidáció eredményes volt, ugyanakkor 2006-2007-ben ez a kiadások csökkentése mellett még jelentős mértékben támaszkodott a bevételek emelkedésére. 2007-ben már megfigyelhető a GDP arányos kiadások csökkenése, mely várhatóan 2008-ban folytatódik, idén a konszolidáció már elsősorban a kiadás oldali megtakarításokra támaszkodik.

A bevételeken belül mind az adóbevételek, mind a TB hozzájárulások GDP arányos nagysága emelkedett, mely az adóintézkedéseknek, a szigorúbb ellenőrzéseknek, a gazdaság kifehéredésének, a nagyobb inflációnak és a magasabb szinten alakuló béreknek volt köszönhető. Kiadási oldalon az összkiadás alakulásának megfelelően a tételek döntő többsége csökkent a GDP arányában, ugyanakkor hosszú távú szempontokat mérlegelve kedvezőtlen fejlemény, hogy a felhalmozási kiadások aránya csökkent, mindeközben az egyéb folyó kiadások aránya pedig emelkedett.

4. A kormányzati szektor hiányának és adósságának 2007. évre tervezett várható értéke, annak változása és a változás okai

 2007. évi adatok a GDP %-ában

 Központi alrendszerek pénzforgalmi egyenlege

 Államháztartás pénzforgalmi egyenlege

 Kormányzati szektor EDP egyenlege

 Költségvetési törvény (terv)

 - 6,3%

 - 6,9%

 - 6,8%

 2007. áprilisi Notifoikáció (terv)

 - 6,3%

 - 6,6%

 - 6,7%

 2007. tavaszi Konvergencia jelentés (terv)

 - 6,2%

 - 6,5%

 - 6,6%

 2007. októberi Notifoikáció (terv)

 - 6,0%

 - 6,3%

 - 6,4%

 2007. novemberi Konvergencia program (terv)

 - 5,6%

 - 6,0%

 - 6,2%

 2008. áprilisi Notifikáció (előzetes tény)

 - 5,1%

 - 5,4%

 - 5,5%

A 2007. évi költségvetési törvényben az államháztartás tervezett pénzforgalmi hiánya a GDP 6,9%-a, a kormányzati szektor ESA ’95 szerinti tervezett hiánya a GDP 6,8%-a volt. A 2007. évi tavaszi Notifikáció készítésekor a pénzforgalmi hiány tervezett értéke 6,6%-ra csökkent, 2006. utolsó negyedévében ugyanis mintegy 77 milliárd forintnyi olyan adósságátvállalás történt, amit a költségvetés készítésekor még 2007-re terveztek. Ez a pénzforgalmi hiányt javította a fenti összeggel 2007-re, míg az ESA ’95 egyenlegre semleges volt (kormányzati szektoron belüli szervezet adósságát vállalta át a költségvetés). Ugyanakkor az ESA ’95 egyenleg is javult a Gripen modell és így a tranzakció hatásának módosulása miatt. A 2007. évi első Notifikációt csupán egy hónappal követő tavaszi Konvergencia jelentésben mindkét hiánymutató 0,1-0,1 százalékponttal javult elsősorban a GDP növekedés előrejelzésének változása miatt. Az év hátralevő részében a ESA egyenleg előrejelzés nagyjából a pénzforgalmi hiány várható alakulását követte. A jelentősebb időközbeni tényezők, melyek nem szimmetrikusan hatottak, összességében azonban kioltották egymás hatását: a Gripen tranzakció hatását leképező modell újbóli változása (pénzforgalomban semleges, ESA-ban hat), a 13. havi fizetések felének 2007-re történő előrehozatala (pénzforgalomban hat, ESA-ban semleges), valamint a fentiekben már tárgyalt GSM szerződésből befolyó összeg (pénzforgalomban hat, ESA-ban semleges) hatása volt.

Összességében a pénzforgalmi hiány 5,4%, az ESA ’95 és EDP egyenleg 5,5% lett a KSH számításai szerint, azaz 1,5, illetve 1,3 százalékponttal kedvezőbb a tervezettnél a GDP arányában a 2008. tavaszi Notifikációnál rendelkezésre álló előzetes tényadatok alapján. Pénzforgalomban a piaci bizalom erősödésének eredményeképpen a kamatkiadások a tervezettnél alacsonyabbak voltak, a vártnál kedvezőbben alakultak továbbá az adó-, járulék-, és kamatbevételek, ugyanakkor a tervezetthez képest magasabban alakultak az elsődleges kiadások. A központi költségvetés hiánya 239,1 milliárd forinttal, az elkülönített állami pénzalapoké 48,5 milliárd forinttal, míg a TB alapoké 54,9 milliárd forinttal lett kedvezőbb a költségvetési törvényben tervezettnél. ESA korrekciókban nagyrészt a pénzforgalmi adatok, illetve azok lefutásának tervtől való eltérése következtében, a kiadási oldalon a bérek és járulékok, valamint a beruházások és dologi kiadások eredményszemléletesítése tért el jelentősen a tervezettől. Előbbiek elsősorban a 13. havi fizetés kifizetésének változása, utóbbiak a szállító állomány csökkenése miatt. Míg bevételi oldalon az ÁFA és SZJA korrekciók tértek el nagyobb mértékben a tervezettől.

Az államháztartási szervezetek és a besorolt államháztartáson kívüli szervezetek 2007. évi mérlegbeszámolója és a zárszámadási törvényjavaslat alapján a KSH szeptember végén, az idei második Notifikációhoz kapcsolódóan közöl véglegeshez közelebbi adatot 2007-re vonatkozóan.

A márciusi KSH számítások alapjául szolgáló államháztartási pénzforgalmi egyenleghez képest a zárszámadási adatok főegyenleg szintjén szinte alig mutatnak eltérést, melynek hátterében ellentétes irányú elmozdulások állnak. Míg a helyi önkormányzatok egyenlege 6 milliárd forinttal lett kedvezőbb az előzetes adatnál, a központi alrendszereknél az előzetes adatokhoz képest negatív irányú elmozdulás következett be: a központi költségvetés esetében mintegy 8 milliárd forinttal, míg a TB alapoknál 0,5 milliárd forinttal lett rosszabb az egyenleg. Ezek az elmozdulások az ESA-számításokban is éreztetik hatásukat, melynek részletei a 2008. októberi Notifikációban lesznek bemutatva.

 

 

 2007. évi adatok a GDP %-ában

 Maastrichti adósság

 Költségvetési törvény (terv)

 71,3%

 2007. áprilisi Notifoikáció (terv)

 66,2%

 2007. tavaszi Konvergencia jelentés (terv)

 66,2%

 2007. októberi Notifoikáció (terv)

 65,6%

 2007. novemberi Konvergencia program (terv)

 65,4%

 2008. áprilisi Notifikáció (előzetes tény)

 66,0%

A maastrichti adósság a tervezett 71,3%-hoz képest 66% lett, azaz 5,3 százalékponttal lett kedvezőbb a GDP arányában az MNB számításai szerint. A jelentős mértékű javulás oka elsősorban a tervezetthez képest alacsonyabb államháztartási hiány nyomán kialakuló alacsonyabb adósságállomány volt, ugyanakkor növelte az adósságot, hogy mind a központi költségvetés, mind az önkormányzatok hiányukat meghaladó mértékben bocsátottak ki állampapírokat, illetve önkormányzati kötvényeket, minek eredményeként a tervezettnél magasabb lett a KESZ és az önkormányzati betétállomány. Összességében az egész év folyamán csökkent nominálisan a várható, illetve előzetes tény adat, a Konvergencia programban tervezettnél magasabb adósságráta oka a tervezettnél alacsonyabb GDP volt.

Az Áht. 28. §-ában foglalt zárszámadási kötelezettségének a Kormány e törvény benyújtásával tesz eleget.

-----STARTING---POINT---RESZLETES---

Részletes indokolás

Első rész

A Magyar Köztársaság 2007. évi költségvetésének végrehajtása

A főösszegek

Az 1-2. §-hoz

A központi költségvetés 2007. évi kiadásainak és bevételeinek főösszegét, valamint hiányát rögzítik. Jóváhagyja a törvény a módosított előirányzattal összehasonlíthatóan az előirányzatok teljesítését.

A költségvetés finanszírozásával kapcsolatos egyes rendelkezések

A 3. §-hoz

A törvény tartalmazza a 2007. évi költségvetési törvény 3. §-ban foglalt adósságkezelési felhatalmazás alapján történt adósság-visszafizetésekről történő beszámolást. A törlesztések a KESZ adósságtörlesztési számlája terhére teljesültek. A 2007-ben megvalósított törlesztések együttesen 1 817,5 milliárd forintot tettek ki.

A 4. §-hoz

A törvény a központi költségvetés hiánya finanszírozásának módjáról számol be. Az e törvényben megállapított finanszírozandó hiányt államkötvények kibocsátásával, forinthitelek és külföldi devizahitel felvételével finanszírozta a pénzügyminiszter, illetve a központi költségvetés terhére belföldi hitelezőktől forinthiteleket vállalt át. A deviza- és forinthitel felvételek különféle projektek fedezetét szolgálták, amelyeknek kiadásai megjelentek a hiányban a projekteket megvalósító fejezetek kiadásai között.

Az 5. §-hoz

Az 5. §-ban szereplő forint- és deviza államkötvény kibocsátások biztosították az e törvény 3. §-ban foglalt 1817,5 milliárd forint összegű törlesztési kiadások forrását.

A 6. §-hoz

A költségvetési törvény a Kincstári Egységes Számla likviditásának biztosítását is a pénzügyminiszter feladatául szabja. E feladat teljesülése 2007-ben a kincstárjegyek állományának csökkenésével járt. A kincstárjegy kibocsátás csökkenésére olyan, a KESZ-t átmenetileg növelő, finanszírozó tételek adtak lehetőséget, mint az EU-transzferek és megelőlegezések. Ennek és a visszafizetések finanszírozása érdekében történt diszkontkincstárjegy-kibocsátásnak az összhatásaképpen a kincstárjegyek év végi állománya 203,2 milliárd forintos csökkenést mutat.

A költségvetés végrehajtásával kapcsolatos egyes rendelkezések

A 7-9. §-hoz

A törvény tartalmazza a helyi önkormányzatok 2007. évi állami hozzájárulásai és támogatásai, a települési önkormányzatok jövedelem-differenciálását mérséklő kiegészítései és beszámításai, valamint a 2006. december 31-én feladattal terhelt központosított és normatív kötött felhasználású támogatások elszámolásainak eredményeit, az ezekkel kapcsolatos központi költségvetési, és az önkormányzati visszafizetési kötelezettségeket.

Az Állami Számvevőszék megállapításait e §-ban veszi tudomásul az Országgyűlés. Az Állami Számvevőszék felkérésére a jogtalanul igénybevett támogatás visszafizetését nem teljesítő önkormányzatokról a Kincstár értesítést kap, és az Állami Számvevőszék ellenőrzési jelentése alapján hozott közigazgatási határozatát - az Alkotmánybíróság 42/2008. (IV.17.) AB határozatában foglaltak iránymutatása alapján - az Áht. 64/D. § (9)-(10) bekezdésének figyelembevételével hajtja végre. Így az AB által hiányolt jogorvoslati lehetőség megnyílt az önkormányzatok számára. A pótlólagosan járó támogatásra jogosult önkormányzatokról az Állami Számvevőszék értesíti a Pénzügyminisztériumot a pénzügyi rendezés érdekében.

A jogszabályhely hivatkozásokat tartalmaz a törvény azon mellékleteire, melyek bemutatják a helyi önkormányzatoknak nyújtott állami hozzájárulások és támogatások előirányzatait és azok teljesülését.

A törvény tartalmazza továbbá az önkormányzati 2007. évi címzett- és céltámogatások, a fejlesztési és vis maior feladatok támogatása, a vis maior tartalék előirányzat maradványainak összegét is.

A 10. §-hoz

Az ÁPV Zrt. hozzárendelt vagyonából befolyt bevételeinek 2007. évi felhasználását, azaz a privatizációval és vagyonkezeléssel összefüggő ráfordításait tartalmazza a törvény 16. számú melléklete.

Az ÁPV Zrt. 2007. évi megszűnésével összefüggésben a 2008. évi költségvetési törvény 6. § (1) bekezdése 2007. december 30-i hatállyal megszüntette a társaság hozzárendelt vagyonának számláját és a privatizációs tartalék számlát. A két számla záró pénzkészletének átutalását az említett rendelkezés szerint költségvetési bevételként elszámolni nem kellett.

A 11. §-hoz

Az önkormányzati fenntartású közoktatási, szociális, gyermekjóléti és gyermekvédelmi közfeladatot ellátó intézményhálózatának tényleges, központi állami támogatásához hasonló mértékben az egyházi fenntartókat is - az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. § (3) bekezdése szerint - pótlólagos, kiegészítő támogatás illeti meg (amely az önkormányzati adatok ismeretében kiegészítés, illetve beszámítás lehet).

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet utalását az érintett egyházak számára.

A 12. §-hoz

Az (1)-(3) bekezdések sorrendben a Közösségi Támogatási Keret (I. Nemzeti Fejlesztési Terv), az EQUAL Közösségi Kezdeményezés és a Nemzeti Stratégiai Referencia Keret (Új Magyarország Fejlesztési Terv) forrásaira vonatkozó kötelezettségvállalások jóváhagyásáról rendelkeznek.

A (4)-(5) bekezdések a Nemzeti Vidékfejlesztési Terv és az Új Magyarország Vidékfejlesztési Program keretében tett kötelezettségvállalások összegének jóváhagyásáról rendelkeznek.

A (6) bekezdés a Norvég Finanszírozási Mechanizmus és az EGT Finanszírozási Mechanizmus forrásaira vonatkozó kötelezettségvállalások jóváhagyásáról rendelkezik.

A 13-14. §-hoz

Az elkülönített állami pénzalapok és a központi költségvetés mérlegének jóváhagyásáról rendelkeznek.

Második rész

Az államadósság, az állami követelések köre, kezelése és változása

A 15. §-hoz

A Magyar Államkincstár által kezelt, állami kölcsönből, és állami alapjuttatás járadékából 2006. december 31-én fennállt 1932,4 millió forint követelés állomány 2007. év folyamán összesen 736,5 millió forinttal csökkent, így 2007. december 31-én 1195,9 millió forintot tett ki.

A követelésállomány csökkenés 75%-a az év folyamán bírósági végzés alapján lezárt felszámolásoknál jelentkező 555,2 millió forintos veszteség elszámolásából ered. Az állomány változásának fennmaradó része az 181,3 millió forint összegű járadék befizetés eredménye.

A 16. §-hoz

A társadalombiztosítás pénzügyi alapjai közreműködésével, de nem az Alapok terhére folyósított 2007. évi ellátások megtérítési különbözetének pénzügyi rendezését tartalmazza a törvény.

A központi költségvetés a személyi kárpótlás alapján megállapított életjáradék megtérítése jogcímén 11,7 millió forintot, a jövedelempótló és kiegészítő szociális támogatások jogcímén 119,4 millió forintot megtérít a Nyugdíjfolyósító Igazgatóság (a továbbiakban: NYUFIG) ellátási számlája javára.

A közgyógyellátás finanszírozására az Egészségbiztosítási Alap (a továbbiakban E. Alap) 20 105,3 millió forintot fordított, melyből az év során a központi költségvetés 19 924,0 millió forintot megtérített. A 181,3 millió forintos különbözet megtérítésére a törvény szerint 2008. december 31-ig kerül sor.

A 17. §-hoz

E § a társadalombiztosítás pénzügyi alapjainál jelentkező költségvetési többlet tartalékként történő kezeléséről rendelkezik. A törvény szerinti megoldás az Áht. vonatkozó előírása alapján (7. §) törvény külön rendelkezése esetén lehetővé teszi, hogy a szufficit a későbbi időszakban nyugdíj- és egészségbiztosítási kiadások forrásául szolgáljon.

A 18. §-hoz

A foglalkoztatás elősegítéséről és a munkanélküliek ellátásáról szóló 1991. évi IV. törvény alapján a Munkaerőpiaci Alapnak meg kell térítenie az „új” korengedményes nyugdíj jogcímen keletkezett 2007. évi finanszírozási különbözetből származó 1 487,8 millió forintot a NYUFIG technikai számla javára.

Harmadik rész

A társadalombiztosítás pénzügyi alapjai 2007. évi költségvetésének végrehajtása

I. Fejezet

A társadalombiztosítás pénzügyi alapjai 2007. évi kiadásainak és bevételeinek főösszege, a többlet mértéke

A 19. §-hoz

A társadalombiztosítási alrendszer 2007. évi bevételi és kiadási főösszegét, valamint többletét tartalmazza.

II. Fejezet

A Nyugdíjbiztosítási Alap költségvetésének végrehajtása

A 20. §-hoz

A Nyugdíjbiztosítási Alap (a továbbiakban: Ny. Alap) 2007. évi bevételi és kiadási főösszegét, valamint többletét állapítja meg.

A 21. §-hoz

Az Ny. Alapnál 2007. évben összesen 939,6 millió forint működési előirányzat-maradvány képződött, a 2007. évi működési kiadások tartalmazzák a 2006. évi 972,2 millió forint előirányzat-maradvány felhasználását.

III. Fejezet

Az Egészségbiztosítási Alap költségvetésének végrehajtása

A 22. §-hoz

Az E. Alap) 2007. évi bevételi és kiadási főösszegét, valamint többletét állapítja meg.

A 23. §-hoz

Az E. Alapnál 2007. évben összesen 1450,6 millió forint működési előirányzat-maradvány képződött, a 2007. évi működési kiadások tartalmazzák a 2006. évi 1718,1 millió forint előirányzat-maradvány felhasználását.

IV. fejezet

A társadalombiztosítás pénzügyi alapjai költségvetésének végrehajtásával kapcsolatos rendelkezések

A 24. §-hoz

A törvény értelmében az Országgyűlés jóváhagyja, hogy az Országos Egészségbiztosítási Pénztár a 2007. évi költségvetési törvény 81. § (2) bekezdésében meghatározott keretet túllépte a gyógyászati segédeszköz támogatás méltányossági ellátásnál.

A 25. §-hoz

A törvény az Ny. Alap fejezetnél a világbanki kölcsönnel összefüggő tőketörlesztésre és kamatkiadásra 317,5 millió forint, az évközi nyugellátás-emeléssel, a tizenharmadik havi nyugdíj, valamint a nyugdíjak korrekciós emelésével összefüggésben a működési kiadások fedezetére 727,3 millió forint, a méltányossági jogkörben megállapításra kerülő nyugellátásra 202,1 millió forint, illetve a méltányossági jogkörben engedélyezésre kerülő nyugdíjemelésre 693,5 millió forint, egyszeri segélyre 153,2 millió forint, illetve az E. Alapnál a világbanki kölcsönnel összefüggő tőketörlesztésre és kamatkiadásra 517,4 millió forint, méltányossági ellátásként táppénz kiadásra 114,4 millió forint, terhességi-gyermekágyi segélyre 4,7 millió forint, gyermekgondozási díjra 21,4 millió forint és gyógyító-megelőző ellátásra 17,2 millió forint, az érdekeltségi rendszerre 80,6 millió forint felhasználásának jóváhagyását kezdeményezi.

A 26. §-hoz

A Magyar Köztársaság 2006. évi költségvetésének végrehajtásáról szóló 2007. évi CXXVIII. törvény 16. §-ában szereplő pénzbeni kárpótlás alapján megállapított életjáradék és a jövedelempótló és jövedelemkiegészítő támogatás megtérítési kötelezettségek, valamint a közgyógyellátás visszafizetési kötelezettségek teljesítéséről tájékoztat.

A 27. §-hoz

A törvény az Ny. Alap és az E. Alap 2007. évi költségvetésének tényleges teljesülését tartalmazó mérlegek jóváhagyásáról rendelkezik.

Negyedik rész

Záró rendelkezések

A 28. §-hoz

Hatályba léptető rendelkezés.

A 29. §-hoz

A 7. §-ban szereplő rendelet megalkotásához szükséges felhatalmazás.