1993. évi XCVIII. törvény indokolása

a Magyar Köztársaság 1992. évi költségvetésének végrehajtásáról

A TÖRVÉNYJAVASLAT RENDELKEZÉSEINEK INDOKOLÁSA

Az államháztartásról szóló 1992. évi XXXVIII. törvény 28. §-ában foglalt zárszámadási kötelezettségének a Kormány e törvényjavaslat benyújtásával tesz eleget.

1-2. §-hoz

A törvényjavaslat első szakasza a központi költségvetés 1992. évi kiadásainak és bevételeinek főösszegét, valamint hiányát rögzíti, 1. és 2. számú mellékletei pedig a Költségvetési Törvénnyel egyező szerkezetben az előirányzatok teljesítését részletezik. (A költségvetési előirányzatok teljesítésének fejezeti indokolását a törvényjavaslat külön kötetei tartalmazzák.)

3-4. §-hoz

A költségvetés tervezett hiányának finanszírozására adott felhatalmazást az Országgyűlés a Pótköltségvetési Törvényben év közben további 130.000 millió forintnyi államkötvény-kibocsátási, illetve 3.000 millió forintnyi minimális kincstárjegy-állományváltozási többletfelhatalmazással egészítette ki.

A Pótköltségvetési Törvényben kapott kötvény-kibocsátási felhatalmazásból - a törvény késői elfogadása miatt - csak 30 milliárd forintnyi értékpapír eladására volt mód, ezért a fennmaradó 100 milliárd forintnyi kötvény-kibocsátás 1993. év elején valósult meg. A kötvény-kibocsátások áthúzódása miatt kieső forrást kincstárjegy-kibocsátásokkal kellett pótolni. A kincstárjegyek év végi állománya elérte a 157,3 milliárd forintot, ami az előző évi állományhoz képest 97,3 milliárd forintos növekedést jelentett.

Az 1991. évi Zárszámadási Törvényben kapott felhatalmazás alapján kibocsátásra került 35 milliárd forintnyi államkötvény, amely az 1991. évi hiány átmenetileg kincstárjeggyel fedezett részének hosszú lejáratú forrással történő fedezését szolgálta (az 1991. évi hiány év végén a államadósság részévé vált).

Az 1992. évi 35 milliárd forintnyi kötvény-kibocsátás révén keletkezett bevételből

- 9.832,4 millió forint az 1992. évi hiány finanszírozására szolgált,

- 14.658 millió forint a társadalombiztosítási alapok által használt megelőlegezési számla állományának növekedését,

- 3.209,6 millió forint a helyi önkormányzatok költségvetési gazdálkodásának év eleji megindítását segítő, decemberi előlegek állománynövekedését finanszírozta,

- 7.300 millió forint az állami forgóalap 1992. év végi állományát növelte, amely az év elejei 62,1 milliárd forint nyitóállományhoz képest 69,4 milliárd forintra nőtt.

5-6. §-hoz

A költségvetési törvény előírásai szerint a helyi önkormányzatok a normatív állami hozzájárulást tervezett feladatmutatók szerint kapják év közben. Év végén a tényleges feladatmutatók alapján elszámolnak a normatív hozzájárulással. Ha a tervezett feladatmutatók meghaladják a tényleges feladatmutatókat, az önkormányzatoknak költségvetési befizetési kötelezettségük keletkezik, amennyiben a tényleges feladatmutatók száma magasabb a tervezettnél, a központi költségvetés utal ki pótlólagos támogatást az önkormányzatoknak. Ezt az elszámolást mutatja be önkormányzatonként a törvény 3. számú melléklete, valamint az országos összesített adatokat a 4. számú melléklet. Az önkormányzatoknak befizetési kötelezettségeiket 1993. március 25-éig kellett teljesíteniük. Az önkormányzatok döntő többsége e kötelezettségének eleget is tett. Vannak azonban olyan önkormányzatok, amelyek tartozásaikat ezideig nem egyenlítették ki. A Kormány azt javasolja az Országgyűlésnek, hogy ezek az önkormányzatok 1993. március 26-ától a visszafizetés napjáig további büntetőkamatot fizessenek, hiszen a normatív állami hozzájárulást kvázi kamatmentes hitelként veszik igénybe. Amennyiben az önkormányzatok nem tesznek eleget fizetési kötelezettségüknek, az Országgyűlés felhatalmazása alapján a pénzügyminiszter az 1993. évi normatív állami hozzájárulás terhére elvonja azt.

Sopron Város Önkormányzata 1992. évben színházrekonstrukciót kezdett, amelyet az előzetes tervekkel ellentétben még 1992. évben be is fejezett. 1992. és 1993. évekre 50-50 millió forint címzett támogatása volt előirányozva az önkormányzatnak, amelyet 1992-ben felhasznált. Ezért indokolt az 1993. évi előirányzat törlése.

A normatív állami hozzájárulás elszámolása során kiderült, hogy Kápolnásnyék és Velence Önkormányzatok által fenntartott általános iskola tanulói után mindkét önkormányzat igénybe vette a támogatást. Velence Község a hozzájárulást Kápolnásnyék Önkormányzat számára átutalta, így a kétszeres igénybevétel Kápolnásnyék Önkormányzatnál áll fenn. Az állami hozzájárulás elvonása indokolt.

7. §-hoz

A törvényjavaslat ezen szakasza az 1991. évi állami költségvetés végrehajtásáról szóló törvényben előírt önkormányzati befizetési kötelezettségek teljesülését rögzíti.

A külföldi gépjárművek utáni adóbevétel az előirányzat 47,9 %-át érte csak el. E bevételi elmaradáson a központi költségvetésnek és a Környezetvédelmi Alapnak egyenlő mértékben kell osztoznia. A Környezetvédelmi Alap 600 millió forintnyi előirányzatával szemben az átengedett adóbevétel 287 millió forint, amiből - a pénzforgalmi áthúzódások miatt - 84 millió forint 1993-ban esedékes. őgy 1992-ben a Környezetvédelmi Alap e jogcímen 204 millió forint bevételt realizált.

8. §-hoz

A költségvetési szervek éves elemi költségvetési beszámolójuk részeként maguk állapítják meg a költségvetési gazdálkodás során keletkezett maradványok felhasználhatóságát. A pénzmaradványok felülvizsgálatát a felügyeleti szervek végzik el, a minisztériumok, fejezetet alkotó országos hatáskörű és más szervek összesített pénzmaradványát - fejezetszinten - a Pénzügyminisztérium hagyja jóvá. A költségvetési pénzmaradványok befizetésére ezt követően kerülhet sor.

9-13. §-hoz

E szakaszok ismertetik az 1991. évi állami költségvetés végrehajtásáról szóló törvényben szabályozott, a költségvetés bizonyos belföldi adósságelemeire megkötött szerződéseket, illetőleg azok feltételeit, valamint az Állami Fejlesztési Intézet Rt.-re, mint hitelezőre ruházott felhatalmazások érvényesítését az általa kezelt, államháztartáson kívüli adósokkal szemben fennálló követelések tekintetében, a csőd- és felszámolási eljárások keretében. Ezekről részleteikben az általános indokolás II/6.2 pontja ad számot. Ugyancsak megadják a költségvetés belföldi és külföldi adóssága változásának okait, tényezőit. A részletes kifejtést a "IV/1. Felhatalmazások" általános indokolási rész tartalmazza.

14. §-hoz

A jelentős nagyságrendet elért kormányhitel-kintlévőségek állományának csökkentése érdekében a Kormánynak - harmadik országok felé történő eladásra - intézkedéseket kell tennie. E kintlévőségek kétséges behajthatósága miatt engedmény nyújtásra is sor kerülhet. Ennek feltételeiről a Magyar Nemzeti Bank elnöke és a pénzügyminiszter külön megállapodást köt.

15. §-hoz

A tartós állami tulajdonba tartozó vagyontárgyak meghatározásának kérdésében a tevékenység szerint illetékes minisztert javaslattételi jog illeti meg az 1992. évi LIII. törvény szerint. A 126/1992.(VIII.28.) sz. Kormány rendelet ennek megfelelően teljesen tartós állami tulajdon körébe sorolta az Állami Fejlesztési Intézetet. A törvény hatályának és alkalmazásának összhangját teremti meg a javaslat.

16. §-hoz

A törvényjavaslat hatálybalépéséről rendelkezik.

Az Állami Számvevőszék ellenőrzi a helyi önkormányzatoknál a normatív állami hozzájárulás igénybevételének jogosságát. Az ellenőrzés által megállapított jogtalan állami hozzájárulás elvonására - jogi szabályozás hiányában - csak az Országgyűlés jogosult. A számvevőszéki megállapítások a további költségvetési támogatás folyósítását is kezdeményezik. Az Állami Számvevőszék megállapításait a helyi önkormányzatok több esetben kifogásolják, ezért a jogorvoslat lehetőségét biztosítani szükséges számukra.

Visszamenőlegesen nem javasolható további támogatás és elvonás sem, csak az 1992. évet illetően lehetséges e törvényben rendelkezni. A végleges megoldás az állami számvevőszékről törvény, vagy a helyi önkormányzatokról szóló törvény módosítása lehet, ahol az ellenőrzések megállapításának érvényesítését szabályoznák.

A TÖRVÉNYJAVASLAT ÁLTALÁNOS INDOKOLÁSA

I.

A GAZDASÁGI FOLYAMATOK ALAKULÁSA 1992-BEN

A kormány gazdasági programjához készített pénzügyminisztériumi prognózis 1992-re azzal számolt, hogy a gazdaság átalakulása az előző évinél már kiegyensúlyozottabb fejlődést alapoz meg. Feltételezte, hogy az ország külső pénzügyi egyensúlya stabil marad, hogy sikerül mérsékelni az inflációs rátát, és hogy a gazdaság fejlődőképes szektorainak aktivitása már képes lesz megállítani a nemzetgazdaság teljesítményének visszaesését.

A gazdasági folyamatok a következő fő mutatókkal jellemezhetők:

%-ban

     1992  1990 1991 prognózis  előzetes      tény

Bruttó hazai termék (GDP) -4 -12 0-2   -(4-6) Export -4 -5 5-7   1-2 Import -5 +5 6-8   -7 Beruházás -7 -11 2-4   -(6-9) Háztartások fogyasztása -4 -6 0-1   -(2-3) Munkanélküliség rátája 2 8-9 9-10   12 Fogyasztói árnövekedés 29 35 20-25  23 Ipari termelői árnövekedés 24 32 14   10 Folyó fiz. mérleg egyenlege (md$) +0,2 +0,3 -0,5   +0,4 Állami költségvetés egyenlege (mdFt) -1 -114 -79   -197

Ténylegesen tehát a külső pénzügyi egyensúly a vártat is meghaladóan javult, és az inflációt sikerült jelentősen lefékezni. A gazdasági teljesítmény csökkenése azonban nem állt meg, csak lelassult.

A külső pénzügyi egyensúly javulására, a már valamelyest emelkedő exportteljesítményre a feltételezettnél kedvezőtlenebb külső konjunktúra közepette került sor. A gazdasági növekedés csak Észak-Amerikában, a nyugat-európai országok közül pedig Franciaországban gyorsult; a legnagyobb kereskedelmi partnereink közé tartozó fejlett országokban (Németország, Olaszország, Ausztria) lassult; az év során a nyugat-európai pénzügyi rendszer válságon esett át. Kelet-Európában a szovjet utódállamokban (elsősorban Oroszországban) még nem indult meg a gazdasági helyzet normalizálódása, közelebbi térségünkben is csak Lengyelországban észlelhető a mélypontról való elmozdulás.

A külső pénzügyi egyensúly javulását ismét fizetési mérleg aktívum, a devizatartalékok emelkedése, az előző évihez hasonló külföldi működőtőke beáramlása, a financiális nettó adósságállomány csökkenése jellemezték. A külkereskedelemben jelentős eredmény, hogy az export már valamelyest meghaladta az előző évit, de ennek fennmaradását kétségessé tette, hogy a növekedés az év második felében megtört, csökkentek a mezőgazdaság exportárualapjai és erősödött a gazdaságtalan exportok piaci szelekciója.

Az infláció 1991 második felétől tapasztalt lassuló tendenciája folytatódott, az áremelkedést jelentős keresleti hatások nem feszítették, az inflációs várakozások csillapultak; a fogyasztói áremelkedés üteme éves átlagban 12 százalékponttal, az ipari termelőiár-növekedés 22 százalékponttal mérséklődött tavaly. A következő évet azonban a vártnál nagyobb áthúzódás terheli, mivel 1992 vége felé áremelkedési hullám volt tapasztalható. (Ez részben a korábban nyomott élelmiszergazdasági árak felszökésében, a kétkulcsos ÁFA-ra való áttérés vártnál nagyobb inflációs hatásában jelentkezett.)

A gazdasági teljesítmény, a GDP süllyedése úgy következett be, hogy a remélttel ellentétben az ipari termelés volumene még nem mozdult el számottevően a korábbi visszaesés mélypontját jelentő 1991. decemberi szintről, s az előző évekénél is nagyobb arányban csökkent az agrárgazdaság produktuma. (Ez utóbbiban a kereslet beszűkülésén, a romló jövedelmezőségen kívül az agrárgazdasági átalakulás vontatottsága és az aszály hatásai játszottak szerepet.)

Keresleti oldalról a teljesítménycsökkenést nem központi restrikció okozta. A monetáris szabályozás a kamatcsökkenés elérése céljából is lehetővé tette, hogy a pénzmennyiség a folyóáras GDP-nél magasabb ütemben növekedjen. Az államháztartásnak a belföldi felhasználás irányában támasztott kereslete nem szűkült lényegesen erősebben, mint más gazdasági szereplők kereslete. Kétségtelen azonban, hogy a bankrendszer a kívánatosnál kevésbé tud hozzájárulni a megnövekedett piaci kockázatok felméréséhez, megosztásához, megalapozott vállalásához. Az államháztartásban és ezen belül különösen a központi költségvetésben eközben az előirányzottat és az előző évit is jóval meghaladó deficit alakult ki. Ezt elsősorban a termelés és a fogyasztás visszaeséséből adódó jövedelemkiesés, illetőleg a számviteli, a pénzintézeti és a csődtörvények érvényesülésével kapcsolatos bevételi elmaradás okozta. Makrogazdasági hatásait tekintve a nagyobb deficit nem vezetett az infláció gyorsulásához és még nem akadályozta a vállalkozások növekedési szándékait sem, mivel párhuzamosan a belföldi megtakarítás is jóval magasabb lett.

A lakosság és a vállalkozások oldaláról támasztott belföldi kereslet csökkenése lassult ugyan az előző évihez képest, tendenciája azonban elszakadt az időközben már enyhe emelkedésre váltó exportétól. Ez a folyamat a gazdasági szereplők szuverén döntései alapján alakult ki.

A háztartások (lakosság) körében - csökkenő reáljövedelem és fogyasztás mellett is - az 1991-eshez hasonló összegű nettó megtakarítás képződött. A vállalkozások esetében erősödött a hatékonyságra való törekvés, ami kifejeződik a korábban ésszerűtlenül magas készletszint csökkentésében, a beruházási célok kiválasztásának és megvalósításának hatékonyságában, a termelés anyag- és importhányadának, a fajlagos energiafelhasználásnak a csökkenésében. Ugyanakkor óvatosság, a kockázatvállalástól való tartózkodás is gyakran tapasztalható, amit felerősített, hogy a tulajdoni viszonyok lassú átalakulása, tisztázódása közepette a piaci lehetőségek gyorsan változtak, a jövedelmek szélsőségesen differenciálódtak, ugrásszerűen megnőtt a veszteségek köre és mértéke, tömeges csőd- és felszámolási folyamat indult meg.

A gazdaságban még nem tudtak túlsúlyra jutni a fejlődőképes szereplők eredményei, pedig prosperitás tapasztalható a kis- és közepes vállalkozások, az új gazdálkodási formában működő vállalkozások termelési és exportteljesítményeiben, beruházásaiban. A GDP 40-50 %-át már a magánszektor produktumának lehet tekinteni. A belső piacon összességében a versenyző import már nem szorított ki hazai termelést. A bérek, az árak és az import lényegében teljes liberalizáltsága mellett versenyviszonyok érvényesülnek, ezek fejlettsége a néhány évvel ezelőttihez képest minőségileg magasabb szintre emelkedett.

1. A GAZDASÁGOT ALAKÍTÓ TÉNYEZŐK

1.1 A kereslet szerkezetének változása

A gazdaság tavalyi teljesítményeit alapvetően meghatározták a kereslet szerkezeti változásai: míg a belföldi végső felhasználás - igaz, mérséklődő ütemben - tovább csökkent, addig az export visszaesése megállt, sőt az kismértékben már nőtt is.

1.1.1 Az exportteljesítmény

Az összes export mennyisége - az 1990-91-es, évenként 4-5 %-os csökkenést követően - tavaly 1-2 %-kal emelkedett.

Az áruösszetételt tekintve 1992-ben lényegében csak a fogyasztási iparcikkek kivitelének volumene bővült (nagymértékben, 15-17 %-kal), ez is döntően a bérmunka export révén.

Ezt a növekményt a fejlett országok piacain sikerült elérni, ahová ezen kívül jelentősen (13-14 %-kal) emelkedett a gépexport, s minimális mértékben az anyag- és alkatrészkivitel is. E piacokon mindebből 800 millió dollárral (15 %-kal) nagyobb exportbevétel származott, mint 1991-ben. (Csökkent azonban - 12-

13 %-kal - a nyugati élelmiszerkivitel.) Tavaly az összes exportbevételnek 71-72 %-a realizálódott a fejlett országokban (50 százalékpont az EK, 15 % az EFTA tagországaiban).

A kelet-európai térségbe - az átlagoshoz közelálló, csekély ütemben - már nőtt a kivitel volumene; az itteni exportbevételek aránya 20 % közelébe emelkedett. Ez azonban kizárólag az élelmiszergazdasági export nagyarányú (kb. 30 %-os, részben állami garanciavállalás melletti) növelésének lehetőségéből származott; egyéb árufajták iránt csökkent a fizetőképes kereslet. A fejlődő országokkal lebonyolított forgalom aránya az exportbevételekben 5 %-ra, az előző évinek a kétharmadára zsugorodott.

Az export csökkenő irányzatának tavalyi megfordítása - különösen egy recesszióval, válságokkal terhelt külső környezetben - jelentős, de törékeny eredmény. Ezt jelzi az is, hogy míg az év nagy részében lendületes exportnövekedést lehetett tapasztalni, addig az utolsó két hónapra ez az irányzat megtört, a szokásos év végi szezonális felfutás elmaradt. Az eddigi ismeretek alapján a legkritikusabb pontok a következők:

- Az élelmiszergazdasági export az első félévben kivételesen magas dinamikával nőtt (főleg az év eleji FÁK-gabonaexport révén), a második félévben azonban csökkent. Az új gazdasági évben már (az aszály miatt is) a korábbiaknál lényegesen kisebb export árualap jött létre. (Az év egészében az 1991-est némileg meghaladó exportár-bevételt realizált az élelmiszergazdaság; ezen belül a mezőgazdaság 22 %-kal többet, az élelmiszeripar 8 %-kal kevesebbet.)

- Az év végi alacsonyabb exportteljesítményben már megjelent a Jugoszláviával szemben alkalmazott ENSZ-embargónak az árukivitelt és a tranzitforgalmat csökkentő hatása is.

- A kelet-európai piacokon (főleg a volt szovjet térségben) a gazdasági átalakulás, a fizetőképesség problémái nehezítik a valós keresleti viszonyok felmérését, az ahhoz való igazodást, s - még jó személyi, szervezeti kapcsolat esetén is - a megfelelő üzleti partner megtalálását, megnövekedtek az üzleti kockázatok. Ehhez még nyugati közreműködéssel (leányvállalatként, közvetítő kereskedők útján stb.), vagy közös vállalkozásokkal is nehéz tartósan és gazdaságosan alkalmazkodni.

- A gazdaságtalan kivitelnek egy jó része az 1990-91-es piacváltás során már megszűnt (esetleg egy - valószínűleg kis - része gazdaságossá is válhatott), számos területen azonban a piacon maradás kényszere fenntartotta a gazdaságtalan exportot is. Sok vállalkozásnál az alacsony kapacitáskihasználás mellett az egész működés veszteségessége a probléma, a fajlagosan kevésbé gazdaságtalan export fenntartása ezért hosszabb ideig is üzleti érdek maradhat.

1.1.2 A belföldi kereslet

A belföldi végső felhasználás az 1991-es 10 % után még tavaly is 6-8 %-kal tovább csökkent.

Ez a mérték hozzávetőleg megegyezik az import csökkenésének ütemével, ami azt is jelenti, hogy az importigényesség 1991. évi növekedése tavaly már nem folytatódott, az importból származó, illetőleg a belföldi eredetű áruk közt a hazai piacon állandósultak az értékesítési arányok. Ez ráadásul úgy következett be, hogy közben épp 1992-ben futott fel a külföldiek számára végzett bérmunka.

Az importliberalizáció véghezvitele erősítette a versenyt, gyengítette a monopolhelyzeteket és megszüntette a hiánygazdaságot. Az érzékelt káros hatások zöme - egyes, főként könnyűipari termékek, gépipari tartós fogyasztási cikkek kiszorulása a hazai piacról - nem a liberalizáció közvetlen, sokkal inkább a kiegészítő intézkedések hiányának a következménye. Az iparpolitikai koncepció megvalósítása keretében az ún. finomeszközök - pl. szabványok, környezetvédelmi előírások - bevezetésével, korszerű piacvédelemmel várhatóan kiküszöbölhetők a liberalizáció árnyoldalai.

A belföldi felhasználás összetételének változását még két vetületben lehet vizsgálni: egyfelől a felhasználási célok; másfelől pedig a döntéshozók (a finanszírozó gazdasági szereplők) csoportjai szerint. Valamennyi összetevőben - bár jelentősen eltérő mértékben - csökkenés tapasztalható:

Volumenváltozás (%)

 1990 1991 1992

Célok szerint: Lakossági fogyasztás -4 -6 - (2-3) Közösségi fogyasztás +3 -3 -4 Beruházás -7 -12 - (6-9) Készletfelhalmozás +10 kb. -70 kb. -150

Döntéshozók szerint: Lakosság -4 -8 - (1-2) Gazdálkodók +5 -15 - (18-19) Államháztartás -7 -9 - (9-10)

Belföldi felhasználás összesen: -4 -10 - (6-8)

A felhasználást céljai szerint vizsgálva megállapítható, hogy legnagyobb mértékben a felhalmozás csökkent. Ezen belül lassult, de még számottevő volt a beruházások mérséklődése. A készletfelhalmozás pedig - miután már 1991-ben csekély mértékűre zsugorodott - egyenesen negatívvá vált, megindult a - piacgazdasági viszonyok között tarthatatlanul magas - készletállomány csökkenése.

A gazdasági szereplők (a jövedelemtulajdonosok) fő csoportjai közül a lakosság sokkal kisebb mértékben szorította már vissza a keresletét, mint a korábbi években. Tavaly ismét a gazdálkodói szféra által finanszírozott kereslet csökkent leginkább, a visszaesés e csoportban az 1991-eshez képest is gyorsult. Ez a felhalmozás visszafogásában: a készletállomány csökkentésében és mérsékelt beruházási tevékenységben jelent meg. (Csak az importgépek esetében, illetve szűk vállalkozói körben - az új és kisméretű vállalkozásoknál - volt, de még nem átütő erejű beruházásélénkülés.) E szférában (hasonlóan a korábbi évekhez) 1992-ben is növekedett azonban a pénzintézetek fogyasztási típusú kereslete.

Az államháztartás által támasztott kereslet az előző évekéhez hasonló ütemben tovább csökkent. Az államháztartás nagyarányban visszafogta a közösségi fogyasztásra s a (lakossági) természetbeni juttatásokra fordított kiadásainak reálértékét is, míg valamelyest emelte a - korábban már jelentősen csökkentett - beruházási ráfordításait.

1.2. A gazdasági szereplők helyzete és magatartása

A kereslet szerkezetének változásai mögött a gazdasági szereplők (a fő jövedelemtulajdonosi csoportok) egymással szembeni jövedelmi pozícióinak a következő módosulásai húzódtak meg:

milliárd forint

       1992   1990 1991  program előzetes      szerint   tény

Gazdasági szféra -67 -172 - (120-140)  -(38-58) Lakosság*/ 81 240 160-180  266 Államháztartás 8 -39 -(60-80)  -(180-200) Külföld -22 -29 20-40  -28

*/ Nem tartalmazza az állam által elengedett lakáshiteleket.

Látható, hogy 1990-ben az államháztartás pozíciója gyakorlatilag kiegyensúlyozott volt (még enyhe többlettel is rendelkezett), a lakossági megtakarítás a gazdasági szféra hiteligényét finanszírozhatta úgy, hogy külföldi forrásbevonásra nem volt szüksége az országnak.

1992-re a lakosság és az államháztartás helyzete gyökeresen megváltozott. A lakossági nettó megtakarítás már 1991-ben megháromszorozódott. Ez a magas megtakarítási szint 1992-ben lényegében fennmaradt, s fedezetet nyújthatott az államháztartás időközben hatalmasra duzzadt forrásigényének finanszírozásához. A külfölddel szembeni jövedelempozíció gyakorlatilag változatlan maradt, a program szerint a fizetési mérlegben számításba vett külső forrásbevonás nem realizálódott. (A működőtőkeként bevont - nem a fizetési mérleg pozíció változásaként megjelenő - külföldi forrás azonban 1992-ben is jelentős volt.) A vállalkozói szféra nettó forrásbevonása lényegesen kevesebb volt az előző évinél és a program készítésekor számítottnál is.

A következő alpontok a gazdasági szereplők (jövedelemtulajdonosok) főbb hazai csoportjainak helyzetét, magatartását veszik részletesebb vizsgálat alá.

1.2.1 A háztartások (lakosság)

A lakosság fogyasztása tavaly 2-3 %-kal csökkent az 1992-es gazdaságpolitika kidolgozásakor előzetesen számításba vett 0,5-1 %-os fogyasztásnövekménnyel szemben. Az eltérésnek alapvetően két oka van. Egyfelől 4-5 %-kal (a prognosztizáltnál kb. 2 százalékponttal jobban) csökkent az egy főre jutó reáljövedelem; ez a számítottal lényegében egyező nomináljövedelem-növekedés, de valamivel magasabb fogyasztói árindex mellett alakult ki. Másfelől a lakosság a számítottnál tavaly is nagyobb hányadot fordított a rendelkezésére álló jövedelméből megtakarításra.

A teljes munkaidőben foglalkoztatottak bruttó átlagkeresete 24-25 %-kal emelkedett, ami a létszám 6-7 %-os csökkenése mellett 16-17 %-os keresettömeg növekedést eredményezett. Ezen belül a vállalkozási szférában az átlagkeresetek 26-27 %-kal, a keresettömeg 14-15 %-kal nőtt, erős szóródás mellett. A költségvetési intézményi szférában foglalkoztatottak átlagkeresete és bértömege is 19 %-kal emelkedett. (Itt tehát a keresettömeg gyorsabban nőtt, mint a gazdálkodó szférában, az átlagkereset viszont - a foglalkoztatott létszám megtartása mellett - lényegesen lassabban.) Nemzetgazdasági szinten a nettó átlagkeresetek 20-21 %-kal haladták meg az előző évit. Az egy keresőre jutó reálbér kb. 2 %-kal mérséklődött. A reáljövedelmek mérséklődése ennél alapvetően a munkanélküliek számának növekedése miatt volt nagyobb (4-5 %).

A pénzbeli társadalmi juttatások összege 26-27 %-kal növekedett. A nyugdíjkiadás kb. 25 %-kal, az átlagnyugdíj pedig a kompenzálás hatására a nettó átlagkeresetek üteméhez hasonlóan, közel 20 %-kal emelkedett. A nyugdíjasok átlagos létszáma közel 5 %-kal, 130 ezer fővel bővült. A betegszabadság intézményének bevezetése ellenére a táppénzes napok aránya az 1991. évi 6,9 %-ról 1992-ben csak 5,4 %-ra mérséklődött. A családi pótlék átlagosan 12 %-os növelése mellett kiterjesztették a személyi jövedelemadó gyermekkedvezményét. A munkanélküliek ellátására az előző évi összeg több mint háromszorosát fordították.

A szigorító intézkedések ellenére az összes jövedelemnél tavaly is gyorsabban (32-33 %-kal) nőttek a bérjellegű jövedelmek. A vállalkozások számának bővülésével dinamikusan emelkedtek az e tevékenységből származó jövedelmek is. A lakosság nettó nominális pénzjövedelme összességében 18-19 %-kal haladta meg az előző évit.

A csökkenő reáljövedelmek és fogyasztás mellett is fennmaradt a lakosság nettó megtakarításainak 1991-es magas összege. (Az előzetes prognózis a rendelkezésre álló jövedelmekből a megtakarított hányad 16-ról 11 %-ra csökkenésével számolt; ez ténylegesen 14 % lett, a pénzmegtakarítás kb. 90 milliárd forinttal több volt a számítottnál.) Piacgazdasági körülmények között, jelentős jövedelemdifferenciálódás mellett, az áruhiányok megszüntével, a megtakarítások magasabb összegekkel nőnek, mint korábban: egyesek a létbizonytalanság, mások üzleti megfontolások alapján takarékoskodnak. Az előző évihez képest változott azonban a megtakarítások összetétele: lényegesen kevesebbet takarítottak meg devizabetétek és értékpapírok formájában, ugyanakkor sokkal nagyobb volt a készpénz- és a forintbetét állomány növekedés. A lakásépítkezés visszaesése miatt csökkent a lakásfelhalmozás hányada is.

A lakosság 2-3 %-kal csökkenő összes fogyasztásán belül a vásárolt fogyasztás volumene megközelítette az előző évi szintet, a természetbeni juttatás igénybevétele viszont jelentősen mérséklődött. A fogyasztói árkiegészítések egy részének megszüntetése miatt a fogyasztás átlagos nettó adóterhelése emelkedett.

A fogyasztói piacot általában a túlkínálat jellemezte, de problémát okozott az alacsonyabb árfekvésű termékek gyengülő kínálata. Az összességében stagnáló kereslet mellett egyes iparcikkek és a vendéglátás forgalmi volumene érzékelhetően emelkedett.

1.2.2 A vállalkozások

A vállalkozói szféra összességében szerény nettó forrásbevonást tükröző jövedelempozíciója, csökkenő felhalmozási kereslete mögött nem egyszerűen recesszió húzódik meg. A folyamatokban erőteljesek a gazdasági átalakulást, a vállalkozási szerkezet és magatartásformák változását, a versenyviszonyok kibontakozását jellemző vonások is. A piaci kereslet szerepének döntővé válása, a kereslet szerkezetének gyors változásai 1991-92-ben ugrásszerűen megnövelték a profitrealizálás, a vagyonnal való gazdálkodás kockázatait; bizonytalanságot is okoztak, óvatosságot is diktáltak, miközben felerősítették a hatékonysági kényszert és a szelekciót.

Tavaly is számos új vállalkozás jött létre, a gazdasági szervezetek és az egyéni vállalkozások száma 13-15 %-kal tovább növekedett. A gazdasági szervezetek száma meghaladta a 170 ezret, az egyéni vállalkozóké a félmillió közelébe emelkedett. Viszonylag kedvezőbb gazdasági mutatókról (termelési- és exportdinamika, eredményalakulás) szólnak az információk a relatíve kisebb (20, illetve 100 fő alatt foglalkoztató) vállalkozások körében, a szervezeti formák közül pedig a gazdasági társaságok esetében. Mintegy 15 ezer, részben vagy teljesen külföldi tulajdonú társaság működik ma már Magyarországon, amelyek exporthányada kétszerese az átlagosnak, s az összes exportnak a 30-35 %-át adják.

Az Állami Vagyonügynökség közreműködésével végbement privatizációs folyamat fontosabb adatai a vállalati átalakulások lényeges felgyorsulásáról tanúskodnak:

 1990 1991 1992

Átalakulás társasággá (db) 27 191 384 mdFt 41 424 899

Társaságalapítás (db) 46 80 46 mdFt 19 18  8

Eladás + egyéb vagyon- (db) 38 169 247 védelmi tranzakció mdFt  4 13 12

Privatizációs bevétel mdFt  1 31 72 - ebből deviza mdFt  1 25 41

Az adatok a szerződés szerinti, újraértékelt vagyon összegét tartalmazzák; az 1991-es tranzakciók során a bevitt állami vagyon átlagosan az 1,3-szorosára, az 1992. évieknél a 2,1-szeresére értékelődött fel.

Az előprivatizáció a szóbajövő több mint 10 ezer üzlet 75 %-ánál már megtörtént. A privatizációs folyamatban jelentős a külföldi részvétel; az összes társaságalapítás 45 %-a külföldi részvétellel történt; a külföldi tulajdonosi érdekeltség a vegyes vállalatokban 41-46 %.

A tavalyi év során elkülönítésre került a tartósan és ideiglenesen állami tulajdonban maradó vagyon, egységessé váltak az átalakulás, az értékesítés és az állami vagyonvédelem szabályai. A privatizáció kiszélesítése érdekében a keresletet élénkítő privatizációs technikák feltételei kedvezőbbekké váltak (E-hitel, MRP, MBO), illetve újak is beléptek (lizing, kárpótlási jegyekért való privatizáció).

Az új vállalkozások keletkezésével és a tulajdoni átalakulás nyomán jelentékeny mértékre emelkedett a magántulajdonnal létrehozott GDP aránya; ez 1992-ben már 40-50 %-ra becsülhető.

A vállalkozások szerkezetét, magatartását alapvetően befolyásolta az 1992-től érvényes új csődtörvény érvényesülése:

Ezer db

 Csődeljárás Felszámolási   eljárás

Bejelentve 4,2 10,1 Törölve 1,2  5,0 Közzétéve 2,5  2,2 Befejezve 1,1  .

A tisztulási folyamat lassan halad; az érvényes csődbejelentéseknek ugyan mintegy a 80 %-át tette közzé a bíróság, a felszámolásoknak viszont még a felét sem. A befejezett csődesetek 62 %-a végződött egyezséggel (ez főleg a nagyobb cégekre jellemző), a többi felszámolási eljárásba torkollott. Felszámolás befejezésére kevés (néhány tucat) esetben került sor.

A csődök és felszámolások makrogazdasági hatásairól kevés információ van, az is közvetett, vagy részleges. A közzétett csőd- és felszámolási eljárásoknak alávetett vállalkozások 1991-es termelési értéke és exportja 10 %-ot képviselt a nemzetgazdasági teljesítményen belül, a foglalkoztatott létszám több mint 300 ezer fő volt. A nagyobb cégek reprezentatív mintája szerint a létszám és a teljesítmények csökkenése 1992-ben lényegesen nagyobb volt, mint az előző évben, illetőleg mint egyidejűleg a nemzetgazdaság átlagában.

1.2.3 Az államháztartás

Az államháztartás bruttó adóssága 1992. végén 2331 milliárd forint volt. Ennek 99 %-át (2305 milliárd forintot) a központi költségvetés tartozásai tették ki. A költségvetési adósságnak 34 %-a származott a folyó költségvetési deficitek finanszírozásából. További 40 % a forint leértékelések miatt az MNB-vel szemben keletkezett tartozás. 6 %-ot tesz ki a piacgazdasági átmenettel, a múltbeli pénzügyi veszteségek felszínre kerülésével kapcsolatos, a jövőben várhatóan növekvő súlyú rész (a lakásgazdálkodás piaci alapokra helyezése, hitelkonszolidáció stb.).

Az államháztartás hiányának finanszírozására kibocsátott jelentős mennyiségű értékpapír azonban egyelőre nem szorított ki a tőkepiacról vállalati részvényekben, kötvényekben megtestesülő valós beruházási keresletet. (Ezt a kincstárjegyek kamatának csökkenése mutatja: kiszorítás esetén a kincstárjegyek kamatainak emelkedniük kellett volna, hogy így vonjanak el forrásokat a beruházási kereslet elől.) A csökkenő beruházási kereslet okai elsősorban a magas hitelkamatokban és a bizonytalan profitkilátásokban, a nagy beruházási kockázatban keresendők.

1.3. A monetáris szféra szerepe

A monetáris politika 1992-ben az infláció mérséklésének elősegítését és a külső egyensúly megőrzését tekintette fő céljának. Az árfolyampolitika az antiinflációs, a hatékonysági és a versenyképességet fenntartó szempontok összehangolására törekedett.

A monetáris politika a fő célok megvalósulását illetően sikeres volt: az infláció a prognosztizált mértékben alakult, a devizatartalékok kielégítő szintre emelkedtek. A monetáris politika szempontjából meghatározó folyamatok változásának iránya megfelelt a prognózisoknak, a változások mértéke azonban már nem.

A szélesebb értelemben vett pénzmennyiség növekedése (27,4 %) 1992-ben meghaladta a GDP nominális értékének növekedését (20,5 %), a pénzállomány GDP-hez mért arányával jellemezhető likviditási szint az előző évi 51 %-ról 54 %-ra emelkedett. Feltehető, hogy a viszonylag bő likviditás különösebb veszély nélkül hozzájárult a kamatszint kívánt csökkenéséhez, mivel a pénzkereslet bővülése csökkenő nominális betéti kamatszint mellett is lekötötte a pénzkínálat növekedését.

A pénzkeresletet növelte a tranzakciós pénzigény bővülése (ami főleg a nagyszámú új vállalkozás megjelenésével kapcsolatos). Erősödött azonban a pénzkereslet spekulatív és óvatossági komponense is. A spekulatív pénzkeresletet növelte, hogy a bankbetétekhez képest az egyéb vagyontartási körben (részvények, ingatlanok, készletek stb.) a vagyonvesztési kockázat jelentősen megnövekedett.

 A belföldi hitelállomány bővülése a tervezettnél kisebb mértékű (11 %) volt, reálértékben a belföldi hitelek volumene csökkent.

A vállalati-vállalkozói és a lakossági hitelek állománya nominálisan 1 %-kal emelkedett, ezen belül a vállalati hitelek 1 %-kal csökkentek. Az államháztartásnak nyújtott bankhitelek aránya tovább nőtt, 1992. év végére a hitelek részesedése a belföldi hitelállományból megközelítette az 51 %-ot.

A belföldi hitelállomány átstruktúrálódása miatt a teljes növekmény 95 %-a az államháztartás finanszírozásában csapódott le, miközben a többi szektor részesedése az összhitelállományból 3 százalékponttal csökkent.

A hitelkamatszint az éven belüli lejáratoknál az év végére 6,7 százalékponttal volt alacsonyabb az egy évvel korábbinál, az éven túliaké átlagosan 8,9 százalékponttal csökkent. (Az év végén a kamatszint így 28,8, illetve 25,4 % volt.) Ugyanezen időszakban a betéti kamatok szintje mind az évnél rövidebb, mind a hosszabb lejáratoknál nagyobb mértékben, átlagosan 13,5 százalékponttal (az éven belüli lekötésű betéteknél 17,6 %-ra, a hosszabb lekötésűeknél 19,5 %-ra) esett, így a kamatrés szélesedett. Ez a hitelkamatok esetén termelői árindex-szel számolva átlagosan 10 % körüli reálkamatot jelent. Az év végére a lakossági betéti kamatokat a fogyasztói inflációs rátához mérve a reálkamat negatívba fordult.

A költségvetési deficitet finanszírozó diszkont kincstárjegyek átlaghozamának csökkenése a betétekénél is nagyobb mértékű, 17 százalékpont körüli volt. (A decemberi aukciókon a 90 napos kincstárjegyeknél már alig 15 %-os, a 180 és a 360 naposoknál 17-18 %-os átlaghozam alakult ki.) Olyan értelemben tehát, hogy az állam meghitelezése jövedelmezőbb lett volna a kereskedelmi bankok számára, nem érvényesült a pénzpiacon az államháztartás kiszorító hatása. A bankok hitelezési hajlandósága - mint a hitelállományok alakulása mutatta - a vállalkozások felé az ott érvényesíthető magasabb kamatok ellenére alacsony maradt; a bankok e körben magasabbnak ítélték a hitelezési kockázatot.

A vállalati-vállalkozói és lakossági hitelezés pangását, a kamatrés tágulását elsősorban a gazdasági körülmények (kockázatos környezet - szigorú törvényi szabályozás) magyarázzák, de a bankrendszer olyan struktúrális problémái is hozzájárultak, melyek megoldása nélkül a monetáris politika hatásfoka továbbra is korlátozott marad és a pénzintézeti szektor a gazdasági fellendülés egyik szűk keresztmetszete lehet.

Az 1992. év átlagát tekintve az árfolyampolitika megfelelt a gazdaságpolitika által egyidejűleg támasztott antiinflációs, hatékonysági és exportjövedelmezőségi követelményeknek. Sikeresen csillapította az inflációs várakozásokat és segítette a működőtőke behozatalt.

Éves átlagban a kompetitív szektor versenyképessége jelentősen nem változott és az export forintárak belföldi értékesítési áraknál magasabb növekedése miatti jelentős exportérdekeltség fennmaradt, továbbá a gazdaságban jelentős exportkényszer is működött. A belföldi értékesítési árak alapján számított reál effektív árfolyamindex éven belüli alakulása azonban a versenyelőny lemorzsolódását mutatta, s az év vége felé megtorpant az exportnövekedés.

A monetáris folyamatok oldaláról szemlélve a kialakult gazdasági helyzet - a tavalyi jelentős eredmények ellenére - korántsem veszélytelen. A magas forintlikviditás, a forint betéti kamatszint jelentős csökkenése, az infláció mérséklődésének megtorpanása, valamint az árfolyamvárakozások felerősödése együttesen kiválthatják a konvertibilis devizabetétek iránti kereslet növekedését, az import viszonylagos (az export üteméhez mért) felgyorsulását, s a devizális kihatással járó változások hatására nőhet a leértékelési nyomás.

2. GAZDASÁGI TELJESÍTMÉNY, STABILIZÁCIÓ, ÉLETVISZONYOK

Az 1992-es gazdasági programhoz készített prognózis azt feltételezte, hogy a folyamatok korábbi, belső feszültségei harmonizálódnak: a külső pénzügyi egyensúly stabil marad, ugyanakkor lelassítható az infláció, s megáll a gazdasági teljesítmény csökkenése. Az első két tényezőben lényegében sikerült elérni a várt eredményt, a gazdasági teljesítmény visszaesése azonban csak lelassult, a tendencia nem fordult meg.

2.1. Külső pénzügyi egyensúly

A tavalyi gazdasági folyamatokat a külső pénzügyi egyensúly főbb mutatószámainak kedvező alakulása kísérte. A folyó fizetési mérleg egyenlege - noha összetevői eltérően minősíthetők - tavaly is aktív volt. A folyó műveletekhez biztonságot nyújt, hogy a devizatartalék már egy félévnyi import nagyságrendjére emelkedett. Ismét tekintélyes összegű külföldi működőtőke áramlott be, míg a financiális nettó adósságállomány csökkent.

Milliárd dollár

 1989 1990 1991  1992

Folyó fizetési mérleg egyenlege -1,3 +0,2 +0,3 +0,4 ebből: áruk és szolgáltatások

forgalma +0,6 +0,6 +0,3 +0,1 idegenforgalom -0,4 +0,4 +0,6 +0,6 viszonzatlan átutalások +0,7 +0,7 +0,9 +0,9 kamat -1,4 -1,4 -1,3  -1,3

Diszponibilis devizatartalékok  1,7  1,2  4,0   5,0

Működőtőke bevonás (cash)  ...  0,4  1,4   1,5 Adósságállomány: bruttó 17,4 18,6 20,7  20,5 nettó 15,0 16,2 14,8  13,0

Megjegyzés: az adósságállomány adatai a közép- és hosszú lejáratú financiális (működőtőke nélküli) tartozásokat foglalják magukban.

A folyó fizetési mérlegben az éves program 1992-ben is passzívumot feltételezett; ennek ellenére ismét aktívum alakult ki. (1991-ben közel 1,5 milliárd, 1992-ben 800-900 millió dollár volt a programtól való pozitív irányú eltérés.) Az egyes összetevőket tekintve jelentős az idegenforgalomban és az ún. viszonzatlan átutalások révén keletkezett aktívum.

Az idegenforgalmat említve figyelmet érdemel azonban, hogy - különösen az év utolsó hónapjaiban - már jelentősen nőtt a kiadási oldal is. A viszonzatlan átutalások körében szereplő devizabetétekben vélelmezhetően kereskedelmi, szolgáltató tevékenységekből származó bevételek is megjelennek. Új, növekvő tétel itt a vegyesvállalatok alkalmazottainak átutalt illetmény.

Az áru- és szolgáltatás-forgalomban az aktívum évről-évre csökkenő mértéke még önmagában nem jelez problémát. (A termékexport egy része valószínűleg a viszonzatlan átutalások között jelenik meg a fizetési mérlegben. Ugyanakkor vannak fizetéssel nem járó importtételek is: a tárgyi eszközökben apportált működőtőke, a lizingkonstrukcióban behozott gépeknek az esedékes díjon felüli értéke, a Jamburgból törlesztésként szállított gáz stb., ezek 1992-ben együttesen több mint 400 millió dollárt tettek ki.) A probléma az, hogy az import az év során mindvégig alacsony maradt, az export pedig - az évvégi lassulással - még csak igen kismértékben nőtt: a külkereskedelemben az alacsony forgalmi szintek tükrözték a növekedés elmaradását.

Külföldi működőtőke az előző évihez hasonló nagyságrendben áramlott be az országba. Ez a befektető közvetlen profitérdekeltsége miatt a hitelfelvételnél nagyobb biztonsággal megtérülő külső forrás-bevonásnak tekinthető, ami ráadásul normális esetben "lejárat nélküli tartozás".

Az előző évinél magasabb bruttó hitelfelvétel (működőtőkével együtt 3,9 milliárd forint) csak azért vált szükségessé, mert viszonylag magas volt a tőketörlesztési kötelezettség; a hitelnyújtásunk pedig (ami főleg az exporttal függ össze) jóval meghaladta a korábbi hitelekből befolyó törlesztést. A nettó adósság összege (működőtőke nélkül értve) kb. a fizetési mérleg aktívumának mértékével csökkent. (Devizahelyzetünk változását éves szinten árfolyamkülönbözet nem befolyásolta lényegesen, mivel a keresztárfolyamok jelentős évközi elmozdulásai - főként a dollár erősödése miatt - év végére megszűntek.)

2.2. Árak

Az 1992-re előzetesen készített prognózis - építve az előző év második felében már mérsékelt áremelkedési irányzatokra - az infláció ütemének lényeges csökkenését vette számításba. Feltételezte, hogy a külpiaci árakban törésszerű változások nem lesznek, a belső piacon az összkereslet összhangban marad a gazdaság teljesítményével, erősödik a verseny, a béroldali inflációs nyomás helyett a munkanélküliség emelkedik tovább. Az árak tényleges alakulása igazolta az előzetes feltételezéseket.

 Belépő ár-  Hónapról- Decemberig  Az 1992. év  emelkedés  hónapra az előző év  átlaga az      átlagosan   decemberéhez  1991 évihez        képest  képest

  prog. tényl. prog. tényl. prog. tényl. prog. tényl.

1. Ipari termelői árak  9  7,6  1,0  1,1  13 13,4  14  9,7 2. Fogyasztói árak  10 12,5  1,3  1,7  16 21,6 20-25 23,0

A bekövetkezett árszintnövekedés igen közel állt a várható költségtényezőket alapul vevő előzetes prognózisokhoz; ez arra utal, hogy 1992-ben nem alakult ki a valódi veszélyt jelentő keresleti oldalú inflációs nyomás.

A tényleges árszintnövekedés 40 %-át a bérköltségek, 15 %-át adózási-pénzügyi intézkedések, további 15 %-át az importárak és az árfolyam változása, 30 %-át pedig egyes szakmákra jellemző sajátos tényezők - ezen belül főleg az élelmiszeripari áremelkedések - okozták.

Az ipari belföldi értékesítési árszínvonal az előző év decemberéhez képest 13,4 %-os, az előző év átlagához mérve pedig - a prognosztizált értéktől (14-16 %) elmaradóan - 9,7 %-os emelkedést mutat. Ezen belül a legnagyobb mértékű áremelést a feldolgozóipar hajtotta végre (13 %), ezt követték az alapanyagtermelő (8,2 %) és az energiaiparok árai (4,2 %).

A magyar termelői energiaár-szint gyakorlatilag 1990. ősze óta - amikor az Öbölválság következtében és az olcsó KGST import beszűkülése folytán kb. 50-60 %-os emelés történt - lényegében változatlan maradt. Ez kedvező momentum volt az infláció 1992. évi alakulása szempontjából.

Az ipari nyers- és alapanyagoknál - a folytatódó világpiaci dekonjunktúrának és alacsony árszintnek megfelelően - csak az év vége felé indult meg egy lassúbb árnövekedés. Bár nálunk az alapanyagtermelés monopolizált, ennek kihasználására 1992-ben - az import liberalizációja következtében növekvő verseny, továbbá az alacsony kereslet miatt - nem volt lehetőség.

A feldolgozóipar átlagot némileg meghaladó áremelkedése lényegében megfelel a nemzetközi tendenciáknak. Ezen belül speciális viszont az élelmiszerek áralakulása. Itt márciusban, májusban, majd az őszi hónapoktól kezdődően év végéig az áremelkedés erőteljesebb volt, mint egyébként. Az elmúlt években az agrárgazdaság piaci helyzetének alapvető megváltozását a tulajdoni, gazdálkodási viszonyok lassú átalakulása, az árakban pedig egyre nagyobbra nyíló agrárolló kísérte. A folyamatosan romló jövedelmezőségi helyzet végül tavaly az új gazdasági évben, 1992. utolsó harmadában az élelmiszerárak nagymértékű növekedéséhez vezetett. (A mezőgazdasági felvásárlási árak az 1991 évi csökkenés után 9,4 %-kal emelkedtek; az élelmiszeripari árak átlagos növekedése 1991-ben 19 %, 1992-ben 16 % volt.)

Az ipar külkereskedelem részére történő értékesítésének forint-árszintje 19,1 %-kal nőtt az előző év decemberéhez képest, éves átlagban pedig 16 %-kal emelkedett. Az exportértékesítés forint-árszínvonala tehát mindkét mutató szerint magasabb volt a belföldi értékesítésénél. Ez arra enged következtetni, hogy az év során az exportösztönzést a külkereskedelmi devizaárak kielégítően biztosították.

  1992 december   1991 december  Belföldi  Export  értékesítés  értékesítés

Kohászat 104,8  102,7 Gépipar 114,6  132,0 Vegyipar 107,9  113,8 Könnyűipar 114,1  111,6 Élelmiszeripar 123,7  115,1

Ipar összesen 113,4  119,1

Az export forintárszint-változásának struktúrája jórészt megegyezett, több ponton azonban eltért a belföldi értékesítési árakétól. A gépipar, az élelmiszeripar és a könnyűipar kibocsátási árai mindkét területen az ipari átlagot meghaladó mértékben emelkedtek. A vegyipar, ezen belül a gyógyszeripar, a gumiipar, a szerves-szervetlen vegyipar és a háztartási és kozmetikai vegyipar az exportban kiemelkedő mértékű növekedést ért el, ami a hazai piaci árakra kevésbé volt jellemző.

A fogyasztói árak az előzetes prognózisoknak megfelelően - az infláció ütemének jelentős csökkenését tükrözve - 23 %-kal nőttek az előző év átlagához képest.

Az 1992. évi átlagos fogyasztóiár-alakulást nagymértékben az 1991. évi árfolyamatok - illetve azok áthúzódásai - befolyásolták. Például a háztartási energia 43,2 %-os, kiugróan magas, valamint az élelmiszerek átlagosnál alacsonyabb (19,4 %) árváltozása egyaránt az előző évi folyamatok által determinált. Ezért az 1992. évi fogyasztóiár-változásokat reálisabb az előző év decemberéhez viszonyított indexek alapján megítélni. ěgy szemlélve a fogyasztói árak összességükben csak 21,6 %-kal emelkedtek.

A legnagyobb mértékű drágulás az élelmiszerek, a szeszesitalok és a dohányáruk körében ment végbe (27,6 %, illetve 23,3 %). Az egyéb iparcikkek körében főként a benzin és a gyógyszerek árának drágulása miatt szintén az átlag feletti árszintnövekedés történt (22,8 %). Az átlagosnál mérsékeltebben nőttek a ruházati cikkek árai, a háztartási energia és a szolgáltatások díjai. Ez utóbbin belül azonban egyes esetekben jelentős árnövekedés is előfordult (pl. belföldi üdültetés: 89 %, víz- és csatornadíjak 49 %). Legkisebb mértékben - az erős kínálati piac következtében - a tartós fogyasztási cikkek árai drágultak.

Az áralakulás folyamatát szemlélve megfigyelhető volt, hogy az infláció havi növekedési üteme márciustól egyre csökkent. Ősszel az áremelkedés - elsősorban az élelmiszerek drágulása miatt - felgyorsult. November-december hónapokban azonban az árnövekedés üteme ismét a tavaszi, kedvezőbb szintre mérséklődött.

2.3. Termelés

A bruttó hazai termék (a GDP) az utóbbi három évben 18-20 %-kal csökkent. Ezen belül a legnagyobb, 12 %-os visszaesés 1991-ben következett be, de a süllyedés - az előzetes prognózissal szemben - még 1992-ben sem állt meg, csak 4-6 %-ra lassult.

A kereslet változását nemcsak visszaesés, hanem lényeges szerkezeti változások is kísérték. Az export- és a piacváltási kényszer érvényesülését tükrözi, hogy miközben a kelet-európai piacokon az 1989-es mennyiségnek csak a 40 %-át lehetett értékesíteni, addig az összes export a három év alatt csak 8 %-kal csökkent; emelkedett a termelés exportra jutó hányada.

Számottevően változott a GDP nemzetgazdasági ágak szerinti szerkezete is; a visszaesés során erősen csökkent az ipar súlya (1990-91-ben) és az élelmiszergazdaságé (1992-ben). Ezzel párhuzamosan folyamatosan emelkedett a tercier ágazatok aránya.

%

Megnevezés 1989 1990 1991 1992  tény tény tény becslés

Ipar (élelmiszeripar nélkül) 29,9 28,5 26,0 25,8 Építőipar 7,7 6,3 6,0 6,4 Élelmiszergazdaság 15,6 15,5 15,7 13,5 Termelő infrastruktúra 25,0 26,1 26,5 27,0 Pénzintézetek, szem. gazd. sz. 7,2 8,1 8,8 9,6 Egyéb szolgáltatások 14,6 15,4 17,0 17,7

Összesen 100,0 100,0 100,0 100,0

Az ipari termelés három év alatt kb. 35 %-kal, ezen belül leginkább 1991-ben (21 %-kal) esett vissza. Az 1992-es év átlagában a havonkénti teljesítmény még 10 %-kal elmaradt az előző évitől, de - s ezt alátámasztják a szezonális hatások kiszűrésével kapott mutatószámok - az 1991. decemberi mélyponthoz képest már nem esett tovább. (Az éven belüli tendencia inkább enyhén emelkedő volt: az első félévben átlagosan 0,5, a másodikban 1,5 százalékponttal haladta meg a havonkénti termelés az 1991. decemberit.) A termelés értékesítésre (különösen exportra) jutó hányada emelkedett. Növekedett a kisméretű (50 főnél kevesebbet foglalkoztató) szervezetek teljesítményeinek aránya (az exportban erőteljesebben).

Erőteljes az iparszerkezet átalakulása. Folytatódott az energetikai és az élelmiszeripari termelés arányának növekedése, illetve a kohászat, a gépipar és a nem energetikai vegyipar arányának csökkenése. Az építőanyagipar és a könnyűipar térvesztése megállt. A termelés egyes szakágazatok közötti differenciálódása még erőteljesebb volt.

Az élelmiszergazdaságot az utóbbi három évben nagyarányú külső és belső piacszűkülés, részben ezzel összefüggő árveszteség, súlyosbodó likviditási problémák, a tulajdoni és a piaci struktúrák vontatott átalakulása és anomáliái, s két évben is erősen aszályos időjárás sújtották. Hatásukat nagyarányú termeléscsökkenés, szélsőséges jövedelemdifferenciálódás, az eladósodás és a csődök növekedése, növekvő munkanélküliség jelezte.

A három év alatt a bruttó termelés kb. 30 %-kal, ebből 1992-ben (a prognosztizált 2-4 %-nyi volumencsökkenéssel szemben) mintegy 17 %-kal mérséklődött.

A kormány 1992-ben az előzetes adatok szerint 40 milliárd forinttal (ez az élelmiszergazdaságban létrehozott GDP-nek a 14-15 %-a) támogatta az élelmiszergazdaságot, részben a termelés és értékesítés zavarainak enyhítésére, részben a tulajdoni átalakulás gyorsítására és veszteségeinek mérséklésére koncentrálva. A támogatások mintegy 75 %-át az exporttámogatás és a belföldi intervenciós források tették ki. A kivitelt az export-árbevétel mintegy 10 %-ának megfelelő szubvenció segítette, az agrárpiaci intervenciós forrásból pedig 7 milliárd forinttal enyhítette az aszálykárok és a likviditási problémák miatt súlyosbodó finanszírozási gondokat. A felszámolásra kerülő nagyüzemek vagyontárgyainak megvásárlásához kamatkedvezménnyel és garanciavállalással segített reorganizációs hitel került bevezetésre. Ezek az intézkedések csak mérsékelni tudták a feszültségeket, de kiküszöbölni nem.

A mezőgazdaság termelése 20 %-kal maradt el az 1991. évitől a növénytermelés 24 %-os, az állattenyésztés közel 18 %-os és a kiegészítő tevékenységek 20 %-os mérséklődése következtében. A növénytermelés visszaesése nagyrészt az aszály következménye, az állattenyésztés csökkenése azonban - főleg a szarvasmarha- és sertésállomány leépülése - régebben kezdődött és hosszabb távra is kihat.

Az élelmiszeripari termelés az 1991. évi csekély mérséklődést követően 1992-ben mintegy 13 %-kal esett vissza.

Az építőiparban hosszú időszak után 1992-ben megállt a termelés visszaesése. Ebben alapvető szerepet játszott, hogy a kínálat meghatározó részévé váltak a rugalmas üzletpolitikát folytató kis- és középszervezetek. A termelés tavaly háromnegyed évig még csökkent, az utolsó negyedben azonban erősítette a szezonalítást a forgalmiadó visszaigénylés rendszerében idéntől bekövetkező változás "kivédésének" szándéka is.

A gazdasági, piaci pozíciók, az árak és a termelés differenciálódása jelentősen megváltoztatta a költségek és jövedelmek szerkezetét is.

A társasági adóbevallásra kötelezett kettős könyvvezetésű vállalkozói körben a számított GDP-n belül a költségként elszámolt amortizáció súlya közel megduplázódott, 20 %-ra nőtt, a munkajövedelmek aránya változatlanul magas (társadalombiztosítás nélkül 52 %), míg az eredmény (a nyereség és veszteség egyenlege) összességében negatív lett (-10 %!). A kép meglehetősen differenciált a különböző gazdálkodási formákban és a vállalatok méretnagysága szerint is.

1992-ben az adózás előtti eredmény, illetve a jövedelmezőség igen szélsőségesen alakult. A vállalatok felénél lett csak pozitív eredmény, 47 %-uk veszteséges volt és 3 % nulla eredménnyel zárt. Némi pozitívumot jelent, hogy a nyereséges vállalatok adták a GDP 75 %-át, és elég magas (21 %) az átlagos nyereséghányad is a GDP-n belül.

Ugyanakkor a fajlagos veszteségesség mértéke is nőtt, a veszteségtömeg dinamikája még a veszteséges termelés növekedésénél is nagyobb.

Tudva azt, hogy az adatok tartalmi változások miatt sem hasonlíthatók össze, a nagyságrendek érzékeltetésére a gyorsjelentés feldolgozott adatai alapján elmondható, hogy míg 1991-ben 190 milliárd forint, 1992-ben 340 milliárd forint veszteség keletkezett - amiből a kereskedelmi bankok és biztosítók 36 milliárd forinttal részesedtek -, a nyereség tömege pedig 260 milliárd forintról 220 milliárd forintra csökkent ugyanebben a körben. Az 1992-ben veszteséges vállalatoknál található a korábbi években felhalmozott, a következő évekre továbbvitt veszteségtömeg (235 milliárd forint) döntő hányada (94 %-a). Ez arra enged következtetni, hogy igen csekély a veszteségesből nyereségessé vált vállalatok száma, vagyis a veszteségtömegtől való megszabadulás legkedvezőbb módjának esélye.

A vizsgált 1992. évben az adóbevallási adatokból mód van a nyereséges és a veszteséges vállalkozások költségszerkezetét elkülönítve elemezni. Eszerint a nyereséges vállalkozások az átlagoshoz képest arányosan alacsonyabb ráfordítási költségszerkezet mellett a GDP 20 %-ának, a nettó árbevétel 5 %-ának megfelelő adózás előtti nyereséget állítottak elő. A veszteséges vállalkozások költségszerkezete a GDP százalékában szinte értékelhetetlen, miután a veszteség mértéke meghaladta a teljes hozzáadott értéket is. A számok mindenesetre a veszteséges vállalatok komoly gazdasági problémáira engednek következtetni.

A jövedelmezőség a legszélsőségesebben a kereskedelemben alakult, ahol szintén a vállalatok fele nyereséges, fele veszteséges: a nyereséges vállalkozásoknál - melyek az ágazati GDP 85 %-át adják - a nyereséghányad a legmagasabb (34,6 %), míg a veszteséges vállalkozásoknál keletkezett veszteség eléri a hozzáadott érték csaknem háromszorosát. A mezőgazdaságban létrehozott GDP közel kétharmadát a veszteséges vállalkozások adták.

2.4. Foglalkoztatás, életviszonyok

A munkaerőpiacot 1992-ben az előző évinél valamelyest mérsékeltebb létszámcsökkenés, valamint a munkanélküliség emelkedése határozta meg. A nemzetgazdaságban foglalkoztatott átlagos állományi létszám mintegy 7 %-kal volt kevesebb az 1991. évinél. Ezen belül azonban az anyagi ágakban 12 %-kal kevesebben dolgoztak, míg a nem anyagi ágakban már nőtt a létszám (közel 5 %-kal). (A központi költségvetési intézményekben 2,7 %-kal kevesebbet, a helyi költségvetési szerveknél 1,3 %-kal többet foglalkoztattak, így az összlétszám nem változott lényegesen.)

A munkaerőkereslet csökkenése részben a gazdasági aktivitás mérséklődéséhez vezetett: csökkent a munkavállalási koron felüliek foglalkoztatása, nőtt az inaktívak és az egyéb eltartottak száma. A munkanélküliek létszáma az év során 63 %-kal, 663 ezer főre emelkedett. (Az eredeti prognózis 500-550 ezer fő volt.) A munkanélküliségi ráta országos szinten 1992 folyamán 8,5 %-ról 12,3 %-ra nőtt. Az állástalanok között a decemberi zárónapon 55 ezer fő regisztrált pályakezdő volt (8 %).

A decemberi zárónapon a munkanélküliek 72 %-a részesült munkanélküli ellátásban. A munkanélküli segélyezés időtartama az előző évi 171 napról 270 napra emelkedett. A segély, illetve járadék együttes havi átlagos bruttó összege az előző év végihez viszonyítva (21 %-kal) 8,8 ezer forintra nőtt. Az ellátási idő letelte miatt fokozatosan nő azoknak a száma, akik kikerülnek az ellátásból. Ezek száma decemberben mintegy 100 ezer fő volt, akik közül 41 ezren részesültek szociális támogatásban.

Az állástalanok számának jelentős emelkedésével nőtt a munkanélküliek ellátására és az intézményrendszer működtetésére fordított összeg is. A foglalkoztatási célú alapok összes kiadása 1992-ben több mint két és félszerese (mintegy 82,6 milliárd forint) volt az 1991. évinek.

A Szolidaritási Alap 71,6 milliárd forintos forrásából a passzív foglalkoztatáspolitikai eszközök működtetésére és a működési kiadásokra 69,7 milliárd forint kerül felhasználásra, így az alap záró pénzkészlete 1,8 milliárd forint volt.

Az aktív foglalkoztatáspolitikai eszközökre a Foglalkoztatási Alap 19 milliárd forintos forrásából 13,1 milliárd forint kifizetés történt, az alap záróállománya közel 5,9 milliárd forint volt. Az aktív eszközök révén 1992-ben mintegy 140 ezer fő számára sikerült megkönnyíteni az újraelhelyezkedés esélyeit, segíteni a munkábaállást, valamint hozzájárulni a munkahely megtartásához. Ezen felül még mintegy 85 ezer fő egyéb formában történő támogatása valósult meg.

A lakossági jövedelmek differenciálódása tavaly is folytatódott. Reprezentatív felmérések szerint a háztartások jelentős részének romlott vagy stagnált a jövedelmi helyzete 1991 áprilisa és 1992 márciusa között. Ezen belül a háztartások 9 %-ának a nomináljövedelme is csökkent, 37 %-ának a reáljövedelme csökkent, 22 %-ánál a reáljövedelem stagnált, 32 %-nál pedig növekedett.

A helyzetüket javítók között voltak a kereskedelemben és a szolgáltatásban dolgozó vállalkozók, a beosztott értelmiségiek és a középszintű szellemi dolgozók. Kedvezőbb helyzetben voltak a budapestiek, mint a vidékiek. Az aktívak között a legnagyobb reáljövedelem-csökkenés a mezőgazdaságban dolgozók körében volt. Jelentősen csökkent a reáljövedelem a megkérdezés időpontjában inaktív keresők körében: a nyugdíjasoké 12 %-kal, a GYES-en, GYED-en lévőké 16 %-kal, a munkanélkülieké 50 %-kal. Az egy főre jutó jövedelmek alapján képzett decilisek vizsgálata a középrétegek relatív helyzetének romlását mutatta ki.

A felmérés alapján jelentősen nőtt a létminimum alatt élők száma és aránya. A 80-as évek 10 %-ával és az 1991-re becsült 15 %-kal szemben 1992-ben a népesség 20-25 %-a, vagyis 2-2,5 millió ember élt a társadalmi létminimum alatt. (A társadalmi létminimum-normák az ötvenes évek végén, a hatvanas évek elején átlagosnak számító fogyasztási szerkezetet és szinteket tartalmaznak.) Az elmúlt évi növekedés jelentős részét a munkanélküliség terjedése okozta.

II.

A KÖLTSÉGVETÉS VÉGREHAJTÁSÁNAK ÁLTALÁNOS ÉRTÉKELÉSE

1. A KÖZPONTI KÖLTSÉGVETÉS HELYZETÉNEK FŐ JELLEMZŐI

1.1 A költségvetés eredeti és módosult feltételei

 Parlamenthez benyújtott 1992. évi költségvetés többek között abból indult ki, hogy:

- a gazdasági visszaesés megállt, a GDP növekedése 0-2 %, a belföldi felhasználás 0-1 % közötti sávban alakult;

- a belföldi kereslet legnagyobb komponense a lakossági fogyasztás 0,5-1,0 %-kal növekedett, a közösségi fogyasztás 2 %-kal csökkent, míg a nemzetgazdasági beruházások 2-4 %-kal bővültek;

- a törvényjavaslat azzal számolt, hogy a munkanélküliek átlagos száma 450-480 ezer lesz, év végi állományuk 500-550 ezer közötti;

- természetesen a jövedelmek képződésére és elosztására vonatkozó feltételek is a jelzett reálfolyamatokon alapultak, a javaslat szerint:

= a költségvetés GDP-ben mért bevételeinek aránya az 1991. évi 29,7 %-os várhatóhoz képest 0,5 százalékponttal mérséklődött úgy, hogy a gazdálkodó szerveztek befizetései 8,4 milliárd forinttal növekedtek. A pénzintézetek nélküli nyereségadó-befizetés 4 milliárd forinttal, a fogyasztáshoz kapcsolt adók 56,5 milliárd forinttal, a pénzintézetek nyereségadója és osztaléka 8 milliárd forinttal emelkedett;

= a költségvetés GDP-ben mért kiadásainak aránya az 1991. évi 33,8 %-os várhatóhoz képest 2,3 százalékponttal csökkent úgy, hogy a Szolidarítási Alap költségvetési támogatása - összhangban a feltételezett munkanélküliségi rátával - 10,2 milliárd forint volt.

 Az év során azonban világossá vált, hogy a piacgazdasdágra való átállás jóval nehezebb és a törvényi előírásoknak megfelelően a Kormány pótköltségvetési törvényjavaslatot terjesztett elő, amelyben a gazdasági növekedés és belső felhasználás nagyobb visszaesésével, mérsékeltebb jövedelem-növekedéssel és nagyobb munkanélküliséggel számolt.

 A pótköltségvetési törvényjavaslat figyelembe vette azt is - amit az eredeti törvényjavaslat benyújtásakor még pontosan nem lehetett látni -, hogy a vállalkozási nyereségadó 1991. évi visszaigénylése (amire 1992 első felében került sor) nettó 17 milliárd forint volt.

 A pótköltségvetési törvényjavaslat indokolásában szereplő és tényleges bevételek az alábbi képet mutatják:

Milliárd forintban !

Megnevezés    Pótköltségvetés Tény

Bevételek

a/ gazdálkodó szervek befizetései 96,1 99,6

b/ fogyasztáshoz kapcsolat adók 335,0 342,4

c/ lakossági befizetések 153,7 160,3

d/ pénzintézetek 8,0 1,7

Bevételek 592,8 604,0

Vám- és importbefizetések 75,5 94,2

Együtt 668,3 698,2

 A pótköltségvetésben az 1991. évi várhatóhoz mért 134,1 milliárd forintos bevételkieséssel szemben ténylegesen 104 milliárd forint következett be. A Szolidarítási Alap 1992. évi tényleges költségvetési támogatása 34,4 milliárd forint lett, együttesen a hiány, illetve annak finanszírozása a Parlament által jóváhagyott kereteken belül maradt.

 A pótköltségvetési törvényjavaslat benyújtása indokolt volt, mert a gazdasági folyamatok - mint azt utólag a tények is igazolják - jelentősen eltértek az eredetileg elgondolttól. Indokolt volt azért is, mert a Kormány által saját hatáskörben megtett intézkedések nem voltak elégségesek a hiány elfogadható szintjének biztosításához.

 A pótköltségvetési törvényjavaslatban jóváhagyott, illetve ahhoz szorosan kapcsolódó

a/ kormányzati intézkedések:

- az adó és vámbevételek behajtásának szigorítása,

- a központi költségvetési szervek 1992. évi támogatás-csökkentése,

- az elkülönített állami pénzalapok felülvizsgálata,

- a központi költségvetési szervek pénzmaradványának felülviszgálata.

b/ az Országgyűlés döntései

-  a pótköltségvetési törvényjavaslat elfogadása,

- a nagyobb hiány finanszírozásához szükséges felhatalmazás megadása,

- egyes elkülönített állami pénzalapok támogatásának csökkentése,

- a Szolidarítási Alap támogatásának kormányzati hatáskörbe utalása,

helyesnek bizonyultak.

1.2 A központi költségvetés végrehajtásának fő jellemzői

 A költségvetés 1992-ben fő funkcióit - allokációs, elosztási, makroegyensúlyi - rendkívül bonyolult és ellentmondásos körülmények között gyakorolta. Az ellentmondások részint a gazdaság egészének, részint pedig magának a költségvtésnek a belső ellentmondásaiból és dilemmáiból adódnak, amelyek persze egymással összefüggnek. Olyan körülmények között kellett a pénzügyi kötelezettségeket teljesíteni, amikor

- a gazdaság fő szereplőinek - új és meglévő vállalkozásoknak, a háztartásoknak, pénzintézeteknek és magának az államnak - a piacgazdasághoz illeszkedő feladatvállalása, a végső felhasználásból (fogyasztásból, felhalmozásból) való részesedése, még nem alakult ki, miközben a jövedelemarányokat lényegesen befolyásoló adókban már piackonform rendszerek működnek;

- e gyökeres átstruktúrálási folyamatot külön nehezíti az,hogy a reálgazdaság nem bővülő, hanem éppen szűkülő források mellett kényszeríti ki a tágan értelmezett pénzügyi rendszer átalakítását;

- ellentmondásos erők hatnak az adóalap-adókulcs-adókedvezmény-adótömeg összefüggésrendszerére is, szinte mindegyik adónem tekintetében. Egyfelől szükségszerű az, hogy az állami feladatvállalás teljesíthetősége érdekében az adótömeg bővüljön, az adóalap szélesedjék, másfelől azonban sokszor ésszerű, sokszor ésszerűtlen okok miatt erős a nyomás az adókulcsok mérséklésére, a preferenciák bővítésére;

- a jövedelemtulajdonosi szerepvállalás kiforratlanságából adódóan súlyos ellentmondás van a költségvetés (államháztartás) kiadásain belül a végső felhasználási (felhalmozási, fogyasztási jellegű) és az ún. transzfer kiadások (kamatkiadások, a szociális kiadások jelentős része) között. Miközben az állam beruházási, fogyasztási célú kiadásai szükségképpen visszafogottak - azaz az állam fokozatosan visszavonult a végső felhasználás finanszírozásából - a transzfer-kiadások rendkívül súlyos ütemben emelkedtek. Az összkiadás természetesen e két tényezőcsoport eredője;

- más aspektusban rendkívül erős és nehezen kezelhető "kiszorító hatás" érvényesül a költségvetésen belül. Ez azt jelenti, hogy a leggyorsabban növekvő tétel - az adósságszolgálati teher - mintegy elveszi a lehetőséget attól, hogy más célokra többet lehessen fordítani, vagy éppenséggel nagy erővel kényszeríti ki azt,hogy más területen restriktív költségvetési politika érvényesüljön.

 Ezen alapvetőnek tekinthető összefüggéseket figyelembe véve a költségvetés összefoglaló értékelésére az alábbi megállapítások tehetők.

 A központi költségvetés 1992. évi teljes1tését mindazok a problémák nehezítették, amelyek a bevételek és kiadások között régóta meghúzódó ellentmondással jellemezhetők. Miközben a bevételi oldalon a fejlett piacgazdaságokra jellemző adórendszerek működnek, addig a kiadási oldalon - jórészt determinizmusokon alapuló - olyan kötelezettségek vannak, melyek megváltoztatása rövid távon rendkívül nehéz. A költségvetés és a gazdaság menedzselését - adott adó és elosztási rendszerek mellett - különösen megnehezíti az, hogy a gazdaság a jövedelemtermelő képessége - éppen a struktúrális átalakulás és a megrendítő külső piacvesztés következtében - rendkívül alacsony. A csak lassan képződő nemzetgazdasági jövedelmekből, még változatlan feltételek mellett is, a költségvetésnek értelemszerűen kevesebb forrása származik. A feltételek azonban nem változatlanok, mert a piacgazdaságra való áttérés szükségszerűen a jövedelmek decentralizációjával (a költségvetési bevételek részarányának csökkenésével) jár együtt. Mindemellett az adóalapok szélesítése, a kedvezmények szűkítése nem eredményeznek akkora forrástöbbletet, hogy azok a szükségszerű kiadások mellett fedezetet nyújtanának a hiány mérséklésére. Ez az ellentmondás szükségképpen relatíve magas hiányban jelenik meg. A költségvetés összefoglaló adatai a következők:

      1991.  1992.  1992.

      tény  előir.  telj.

1. Bevétel (md.Ft)  716.5 777.4 793.3

 1/a aránya a GDP-ben (%)  30.5 26.8 28.3

2. Kiadás (Md Ft) 830.6 979.9 990.4

 2/a aránya a GDP-ben (%) 35.4 33.8 35.3

3. Hiány (Md Ft) 114.2 202.5 197.1

 3/a aránya a GDP-ben (%) 4.9 7.0 7.0

 A 7 %-os GDP-hez viszonyított hiány - ami arányában pontosan megfelel, abszolut összegében pedig kevesebb, mint az 1992. évi módosított előirányzat - a már említett ok következménye.

 A részarányukban csökkenő bevételek ellentétesen ható tényezők eredőjeként alakultak ki:

 Egyfelől vannak olyan adónemek pl. pénzintézetek társasági adója és osztaléka, a gazdálkodó szervek befizetései (TNYA, KÜTEFA, AVUR), amelyek erős lemorzsolódást mutatnak. Arányuk az összes bevételhez képest 1992-ben 24,1 %, 1991-ben 11,1 %, míg a GDP-ben mért arányuk rendre 7,4, illeteve 3,1 % volt.

 Másfelől pedig teljes szükségszerűséggel meg kell találni azokat a pénzügyi eszközöket, amelyek a bevételek erozióját, ha nem is megszűntetik, de legalább enyítik. A megtett lépések azonban a jövedelemcentralizációt még így sem növelték, azaz miközben az állam már fokozatosan kivonult a jövedelemszerzésből, ugyanez a kiadásokra nem mondható el.

A fogyasztáshoz kapcsolt adók (általános forgalmi adó, fogyasztási adó) és a személyi jövedelemadó együttesen tették ki 1992-ben a költségvetés bevételeinek 61 %-át, míg 1991-ben ez az arány 57 % volt. Korántsem ilyen jelentős a GDP-ben mért növekedés, mert súlyuk az 1991. évi 17,6 %-ról csak 17,9 %-ra emelkedett. Ez úgy következett be, hogy az átlagos adóterhelés mérséklődését ellensúlyozta a vásárolt fogyasztás és a bruttó pénzjövedelem GDP-ben mért arányának emelkedése. Másszóval ez azt jelenti, hogy a két adónem költségvetési bevételekben mért növekedésére erőteljesebben hatottak a makro-folyamatokból adódó tendenciák, mint az adórendszerben megtett szigorító és enyhítő lépések együttesen. (A vásárolt fogyasztásra jutó fajlagos ÁFA csökkenése 1992-ben megállt.)

A bevételkiesés, a jövedelemcentralizáció csökkenése részben a gazdasági visszaeséssel, a jövedelemképződés lassulásával kapcsolatos. Oka azonban az is, hogy a gazdaságban korábban rejtve maradt számos veszteség csak most, a piacgazdaságra való áttéréskor ölt pénzformát. (Ilyen például a volt rubel forgalomban érvényesült mesterséges árak és bonyolult pénzügyi hidak felszámolása; a számviteli törvény előírásai alapján a fiktív vállalkozói nyereségek eltűnése; a csődtörvény életbe lépésével megindult szelekciós folyamat hatása; a bankok rossz hiteleiből a pénzintézeti törvény rendelkezései miatt megjelenő veszteség, tőkevesztés stb.). A bevételek lemorzsolódásában végül nem elhanyagolható, bár nehezen számszerűsíthető hatása van az adóeltitkolásnak, és magas maradt az adótartozások állománya is.

A bevételek struktúrájának alakulását a forgalomhoz kapcsolódó befizetések súlyának növekedése (vám, fogyasztáshoz kapcsolódó adók) és a jövedelemadók (főleg a vállalati és a pénzintézeti nyereségadó) arányának visszaszorulása jellemzi. A vámbevételek arányának növekedése átmenetinek tekinthető. Egyszeri bevételi többletet a vámbefizetések rendjének szigorítása következtében a korábbi hátralékok beszedése eredményezett.

A központi költségvetés bevételei az előirányzathoz képest több mint 10 %-kal csökkentek. A költségvetés előirányzata 29,2 %-os jövedelem centralizációval számolt, de a tényleges centralizcáió 28,3 %-os szinten alakult. A jövedelem osztozkodásban a költségvetés hátrányos helyzetbe került.

A részarányukban stagnáló (vagy kissé csökkenő) kiadások mögött az alábbi összefüggések húzódnak meg.

Százalékban !

       1991.   1992.

Kiadások összesen 100.0 100.0

Adósságszolgálat 16.6 19.2

Egyéb kiadások 83.4 80.8

ebből: folyó támogatások 11.9 7.4

 felhalmozás 6.6 6.8

 költségvetési szervek 

 támogatása (önkormány-

 zattal együtt) 47.1 47.0

 Dec.alapok támogatása 4.5 5.6

A számok azt mutatják, hogy az adósságszolgálati kiadások már említett erős kiszorító hatása és az elkülönített állami pénzalapokra - meghatározóan a munkanélküliség kezelését szolgáló alapokra - fordított kiadások gyors növekedését a folyó támogatások jelentős mérséklése és az intézményi szférában érvényesített szigorú költségvetési politika kisérte. Ez utóbbi körben - az automatizmusok (szintrehozások) következtében - pusztán a kiadásokon belüli részarány változatlanságának biztosítása is rendkívül kemény intézkedéseket (automatizmus megszűntetésén túlmenően, intézmény megszüntetés stb.) igényel.

A kiadásokon belül már megtörtént a gazdálkodó szervek és a fogyasztói árak támogatásának lehetséges csökkentése. (1990-92 között ezeknek a kiadásokon belüli aránya 11-ról 5 %-ra, illetőleg 6-ról 2 %-ra mérséklődött, a támogatások lényegében az agrárszférára korlátozódtak.) Visszaesett az elkülönített állami pénzalapok támogatásának aránya is (10-ról 6 %-ra), noha itt a munkanélküliség növekedésével komoly, új állami terhek is megjelentek. Ezzel a kiadási szintek igen merevvé váltak, mivel a szociális célú, illetve az infrastruktúrával kapcsolatos kiadások csökkentése rövid távon nem, hosszabb távon is legfeljebb a kapcsolódó finanszírozási alrendszerek átalakításával lehetséges. A kiadások reálértéke 1992-ben 3-4 %-kal csökkent, csak a szociális kiadások reálértéke növekvő.

2. A KÖLTSÉGVETÉS ÉS A GAZDÁLKODÓI SZFÉRA

2.1 Az adórendszer működése

1992. évben folytatódott az adórendszer szerkezeti változásával is összefüggő adóbevételi struktúra-modosulás.

A gazdálkodó szervezetektől származó - vám- és importbefizetések nélküli - befizetések az 1991. évi 138,7 milliárd forintról 99,7 milliárd forintra, 28 %-kal csökkentek. Az adóbevétel-elmaradás alapvető oka a gazdaság jövedelemtermelő képességének számítottnál kedvezőtlenebb alakulása, a veszteség növekedése, továbbá az adókedvezmények igénybevételének vártnál magasabb növekedése miatt csökkenő nyereséghez kapcsolódó adóbevételek és az állami vállalatok társasággá alakulása következtében állami vagyon utáni részesedés drasztikus visszaesése volt.

A költségvetés bevételi oldalán a fogyasztáshoz kapcsolt adók szerepe 1992. évben tovább erősödött. Ezen belül is a forgalmi adóbevételeket alapvetően a lakosság vásárolt fogyasztásának alakulása befolyásolta. A fogyasztáshoz kapcsolt adóbevételekből származott 1992. évben a költségvetés bevételének 43 %-a, ez az arány egy évvel korábban 40 % volt.

A lakosság befizetései jellemzően a személyi jövedelemadó-bevételek növekedése miatt az 1991. évi 133,3 milliárd forintról 1992-ben 163,3 milliárd forintra emelkedtek. A személyi jövedelemadóban a vártnál nagyobb mértékben növekedett a nem progresszív adózás alá eső jövedelmek aránya, valamint azoké, amelyeknél a költségelszámolás lehetőségei miatt az adóalap "eltüntetésének" esélye jóval nagyobb, emiatt a személyi jövedelemadóból származó bevétel elmaradt a tervezettől.

A fogyaysztáshoz kapcsolt adók és a lakosság befizetéseinek növekedése ellenére a költségvetés e két bevételi forrásának aránya a GDP-hez viszonyítottan 1991. évről 1992. évre érdemlegesen nem változott. A GDP-hez viszonyítva a gazdálkodó szervezetek befizetései az 1991. évi 6 %-ról 3,6 %-ra drasztikusan visszaestek 1992. évben.

E tendenciának, valamint a pénzintézeti társasági adó és osztalék-befizetés elmaradásának ellentételezésére lényeges adópolitikai lehetőségek, rövid távon kiaknázható érdemi tartalékok nem voltak annak ellenére, hogy az adórendszer korszerűsítésében 1992-ben a vállalkozási nyereségadót felváltó társasági adó bevezetésével és a személyi jövedelemadó és a társasági adó számos elemének összehangolásával jelentős előrelépés történt.

Az adórendszer működésének hatása inkább abban összegezhető, hogy az átlagos adóterhelés nem növekedett, a gazdálkodók és a lakosság adóterhelése arányosabb lett és az adórendszer továbbra is preferálta a befektetéseket.

Minden adóra jellemző, hogy tovább romlott az adómorál. A csőd és felszámolási eljárások számának jelentős növekedése miatt is csökkent a beszedhető adó.

A személyi jövedelemadóztatás 1992. évi legfontosabb jellemzői az alábbiak voltak:

- az adótáblában a 0 kulcsos sáv felső határa 100 ezer Ft, a legmagasabb adókulcs - 40 % - 500 ezer Ft jövedelem felett volt,

- a gyermekkedvezményre jogosultak köre bővült,

- a befektetési kedvezmény feltételei szigorodtak, új befektetési jogcímek bevezetése mellett;

- az önálló tevékenységből származó jövedelem meg- határozására választási lehetőséget biztosított a törvény,

- a mezőgazdasági kistermelők választhattak abban, hogy a korábbi adómentes árbevétel és jövedelemhatár alapján határozzák meg jövedelmüket, vagy az önálló tevékenységre vonatkozó általános szabályok alapján.

A társasági adóban az előzőeken túl az adóbevétel elmaradását a vártnál kevésbé csökkentette a számviteli törvény bevezetése az adóalapkorrekciós tételek miatt. A nemzetgazdasági adatok összesítéséből megállapítható, hogy a számviteli törvény előírásai alapján a gazdálkodók alig valamivel magasabb összegű értékcsökkenéssel számoltak, mint amit az adótörvény megenged. A várható prognózishoz képest a számított társasági adó 90 %-os szinten realizálódott. Adókedvezménnyel a belföldi társaságok közül jellemzően három ágazat: a kereskedelem, a gazdasági tevékenységet segítő szolgáltatói és feldolgozóipar, a külföldi részvételű társaságok közül pedig a feldolgozóipar élt.

Az általános forgalmi adórendszerben 1992. évben lényeges szabályozás-módosítás nem történt, az adómértékek nem változtak. Az adóbevételeket alapvetően a lakosság vásárolt fogyasztásának alakulása befolyásolta. A lakosság vásárolt fogyasztásához kapcsolódó ÁFA-bevétel 1991. évhez viszonyítva több, mint 31 milliárd forinttal, 23 %-kal nött. Pozitívan hatott az adóbevételre az is, hogy a vásárolt fogyasztásra jutó fajlagos ÁFA 1992. évben nem csökkent, 1991. évhez hasonlóan 8,5 % volt. Negatívan hatott viszont az ÁFA-bevételekre, hogy az adóalanyok beruházási ÁFA-fizetési kötelezettsége 1992. január 1-jétől megszűnt. Ez az előzetes várakozásokkal ellentétben egyetlen területen sem okozott beruházási élénkülést. E több meghatározó befolyásoló tényező hatására bekövetkezett bevétel-emelkedés közrejátszott az állami költségvetés bevételi struktúrájának átrendeződésében. 1992. évben a költségvetés bevételének 22 %-a származott az általános forgalmi adóból (1991. évben 20 %).

A fogyasztási adónál sem módosult az adózás rendje, az adótételek vallorizációjára viszont sor került. A bevételek növekedése, tehát meghatározóan az élvezeti cikkek, az üzemanyagok és az ipari tüzelőolajok adótételeinek megemelésére vezethető vissza. Kisebb részben hozzájárult az adóbevétel növekedéséhez a termelői árszint emelkedése is.

Az 1992-es vámpolitika mozgásterét alapvetően a nemezetközi szerződéses kötelezettségvállalások határozzák meg. Nevezetesen az Európai Közösségekkel aláírt Társulási Megállapodásban vállalt általános vámtétel emelési tilalom 1992-től történő hatálybalépése, miközben az átmeneti vámvédelem (vámemelés) lehetőségét szerződésileg is biztosító un. védzáradék alkalmazására még nem nyílt mód.

Az adott helyzetben az 1992-es hazai vámpolitikai döntéseket a vámtarifákból adható kedvezmények jellemezték, melyek elsősorban a hazai ipar segítését, az egészségügyi berendezések importjának könnyítését, valamint egyes nemzetgazdaságilag fontos cikkek gyártásának alapanyag szükségletét biztosító behozatalt segítették elő. Ezek vámkontingesek, vámfelfüggesztések és a felhasználás céljától függő un. engedélyjegyes vámkedvezmény formájában érvényesültek.

2.2 A gazdálkodó szervezetek támogatása és a fogyasztói árkiegészítés

 Az állami költségvetés kiadási blokkjának 5,5 %-a kapcsolódik a gazdálkodó szervezetek támogatásához.

 A korábbi években megkezdett támogatásleépítési program gyakorlatilag már 1991. évben elérte azt a mértéket és keretet, amelyet az adott társadalmi-gazdasági viszonyok között tovább nem lehetett lényegesen szűkíteni.

 A gazdálkodó szervezetek támogatása 54,2 milliárd forint volt 1992. évben; 2,3 milliárd forinttal kevesebb volt, mint 1991. évben. A támogatás-mérséklés olyan területeken következett be, ahol az előző évi egyedi feltételek még indokolták a forrás-juttatást, 1992-ben már viszont nem, illetve a támogatás igénybevételének - normativítással, vagy rendtabilitással összefüggő - szabályozási mechanizmusa nem indokolta az előirányzat szerinti kifizetéseket.

 A gazdálkodó szervezetek támogatásának jelentős része, mintegy 60 %-a az agrárgazdaság részére került kifizetésre. Ezt a területet érintő támogatás többsége az exportösztönzéshez és egyéb agrárpiaci akciókhoz kapcsolódott. Az agrárpiaci támogatás értéke 1992. évben az 1991. évihez viszonyítva jelentősen - több mint hétszeresére - nőtt, s ezzel meghaladta a 7,3 milliárd forintot.

 A támogatások között lényegében azonos értékű volt a megváltozott munkaképességű foglalkoztatottak után igénybe vehető dotáció nagysága, csökkent az exportbiztosítással összefüggő állami szerepvállalás mértéke, az állam által 1991. évben még biztosított kultúrális dotáció 1992. évben megszűnt.

 Az agrárgazdaság mellett az állami költségvetés gazdálkodó szervezetek támogatásában kisebb léptékű, bár jelentős nagyságrendet (15 %-ot) képviselt a vasutak támogatása.

 A vasutak, döntően a Magyar Államvasutak évek óta tartó drasztikus teljesítmény-csökkenése és az ehhez igazodó vállalat-racionalizáláshoz szükségessé vált egy egyszeri állami szerepvállalás a vasutas szakszervezetekkel kötött megállapodás alapján. A forrás biztosítása döntően más kiadások megtakarításaiból fedezhető átcsoportosításokat tett szükségessé. A forrástöbblet a létszámleépítéssel összefüggő végkielégítési kötelezettségek egy részét finanszírozta, valamint a kötött személyszállítási tarifa korlátai miatt is hiányzó bérfejlesztési fedezethez mintegy 6-7 %-os béremeléshez biztosított lehetőséget.

 A gazdálkodó szervezetek támogatásával összefüggő intézkedések mellett a költségvetés 1992. évi módosított támogatás előirányzatához viszonyítva a többletfelhasználás mindössze 272 millió forint volt, e támogatási kategória 0,5 %-a.

A fogyasztói árkiegészítés súlya - az állami költségvetésen belül - jelentősen csökkent, aránya az összes kiadáshoz mérve az 1991. évi 5 %-ról 2 %-ra mérséklődött. A támogatás-leépítések keretében ugyanis 1992-től megszűnt a háztartási energia, a tej, tejtermékek, az ivóviz és csatornaszolgáltatás árkiegészítése, e jogcímen támogatásban csak a kedvezményes személyszállítási szolgáltatások részesültek. A fogyasztói árkiegészítések köréből kikerült az ivóvíz és csatornaszolgáltatás jogcíme. E támogatás azonban gyakorlatilag nem szűnt meg, hanem ivóvíz és csatornaszolgáltatás díjkiegyenlítő támogatása változott és a helyi önkormányzatok által felhasználható központosított előirányzatokba került átcsoportosításra.

3. FELHALMOZÁS ÉS LAKÁSGAZDÁLKODÁS

3.1 Kormányzati beruházások

Az állami költségvetés beruházási kiadásainak 1992. évi előirányzata 38,7 milliárd forint volt. Ez az összeg a hasonló konstrukcióban számított 1991. évi felhasználásnál folyó áron 16 százalékkal magasabb, változatlan áron - a beruházási árindexet figyelembe véve - pedig közel egyező.

Költségvetési forrásból kormányzati beruházás a nemzetgazdaság alábbi területein valósult meg:

- a humán infrastruktúra ágazatainál az országos jelentőségű egészségügyi létesítmények és programok, oktatási, elsősorban felsőoktatási, valamint kulturális és művészeti létesítmények;

- a termelő infrastruktúra ágazatainál a vízgazdálkodás különböző területei, a vasúti közlekedési hálózatok;

- az elmaradott térségek munkahelyteremtő támogatása, a gazdálkodók mezőgazdasági földhasznosításának támogatása, a környezet és természetvédelem, az erdőtelepítés és a műemlékvédelem beruházásai.

Az év közben hozott kormányzati és egyéb felsőszintű döntések módosították a fejezetek előirányzatát és a változások közel 1,1 milliárd forinttal megnövelték a kormányzati beruházásokat. Növelte a kormányzati beruházásokra fordítható pénzeszközöket a költségvetés általános tartaléka terhére a Vám- és Pénzügyőrség Országos Parancsnoksága és a Belügyminisztérium közúti határátkelőhelyek javítására biztosított pénzforrás. Az 1991. év végi költségvetési pénzmaradványok rendezése során - egyedi felülvizsgálat keretében - a Pénzügyminisztérium engedélyezte összességében 0,8 milliárd forint előző évi költségvetési maradvány felhasználását, ezel összhangban a PM fejezetben a "folyamatban lévő beruházások determinációi" soron (20. cím 1. alcím) előirányzott támogatás teljes felhasználása szükségtelenné vá2222222222222lt. Ez az intézkedés elsősorban a Népjóléti Minisztériumot, a Közlekedési, Hírközlési és Vízügyi Minisztériumot és a Magyar Tudományos Akadémiát érintette. Jelentősebb átcsoportosítás történt a Dunai Vizlépcsőhöz kapcsolódó feladatok megoszlása miatt a Miniszterelnökség és a Közlekedési, Hírközlési és Vízügyi Minisztérium között. A módosítások eredőjeként az 1992. évi teljesítés az eredetileg jóváhagyott előirányzattal közel azonos 38,65 milliárd forint volt. A Központi Statisztikai Hivatal 49 millió forintos teljesítése a számítástechnikai alkalmazás céljait szolgálta, melyet a KSH tárcaközi bizottságának döntése alapján túlnyomórészt más beruházóknál (tárcáknál, főhatóságoknál) használtak fel.

A Jamburgi Gázvezeték építése a kormányzati beruházások legjelentősebb fejlesztése volt. A múlt évi pénzügyi teljesítés 6,7 milliárd forint volt. A jamburgi egyezmény keretében a tavalyi év folyamán érkezett földgáz mennyisége 2 milliárd m3, amely 12,9 milliárd forint értékű volt. E beruházásnál jelentős számszerűsíthető eredmény, 704 millió forint megtakarítás mutatkozott a szabadáras vállalkozási szerződések előzetes véleményezésével, valamint a számlaellenőrzésekkel.

A felhalmozási kiadások között szerepel a fegyveres erők és testületek lakásépítése és lakástámogatása. A költségvetés erre a célra közel 2 milliárd forintot fordított.

A tárcák a rendelkezésre álló forrásokat ha kisebb értékben is, de a költségvetési törvényben jóváhagyott céloknak megfelelően használták fel. Igyekeztek saját forrásaikat is fejlesztéseik finanszírozásába bevonni. A fejezetekhez tartozó kifizetéseket a költségvetési forrásokon túl 2,2 milliárd forint egyéb forrással növelték.

A beruházások teljesülését befolyásolta a műszaki előkészítés néhol tapasztalt tartalmi bizonytalansága, esetenként a kivitelezési munkák megkezdésére, folytatására vonatkozó döntések hiánya, illetvel elhúzódása (pl. MH Központi Honvéd Kórház, Lágymányosi Duna-híd, Ferencvárosi Pályaudvar rekonstrukciója). Az elmaradott térségek fejlesztését és munkahelyteremtést szolgáló támogatások esetében gondot okozott a pályázatot elnyert vállalkozók, illetve önkormányzatok beruházási tapasztalatainak hiánya. Igy a támogatás egy részének visszavonására azért került sor, mert maga a beruházás sem készült el. A szerződésben vállalt foglalkoztatási kötelezettségnek több pályázó nem tudott eleget tenni, mert a gazdasági környezet időközben megváltozott és a tervezett szolgáltatás feleslegessé vált.

3.2. A központi költségvetés lakáskiadásai

 Az 1992. évi költségvetés készítésekor a lakáskoncepció és a lakásbérleti törvény kidolgozás alatt állt. Ezért az 1992. évi költségvetés alapvető konstrukcionális változásokkal nem számolhatott, hanem csak azzal, hogy fennmarad a szociálpolitikai kedvezmény rendszere változatlan mértékekkel, az új lakásépítés céljára felvett hitelek törlesztési támogatásának rendszere és mértéke sem változik, s az előző évekkel kapcsolatos elkötelezettségek determinációit számba kell venni.

 A központi költségvetés 80 milliárd forint összegű lakáskiadásainak háromnegyed része, több mint 60 milliárd forint, nem a tárgyévi lakásépítést, vagy fenntartást szolgálta, hanem az elmúlt években, évtizedekben végzett építés és felújítás céljára felvett hitelek törlesztését, kamatainak részbeni megfizetését. Az 1988. december 31-ig hatályban volt jogszabályok alapján felvett hitelek terhe nagyrészt az adósságszolgálati soron jelentkezett összesen 41,4 milliárd forint értékben, továbbá az önkormányzatoknak adott 2,2 milliárd forint hozzájárulás, amely a régi hitelek kamatemelése következtében rossz helyzetbe került családok támogatását finanszírozta. Az 1989. január 1-jét követően felvett hitelek költségvetési terhe a magánerős lakásépítés támogatásán belül a törlesztési támogatás jogcímen 17 milliárd forint volt. Ebből mintegy 1 milliárd forint volt az 1992. évben nyújtott kölcsönök törlesztési támogatása, 16 milliád forint az előző években nyújtott kölcsönökhöz kapcsolódó támogatás. Az elmúlt évek lakásépítésével kapcsolatos megelőlegezett szociálpolitikai kedvezményként a költségvetés 2,4 milliárd forintot fordított, valamint a forgóeszköz-hitelek kamattámogatására 1,1 milliárd forintot. Mivel e kiadások nagyrészt kamatjellegűek voltak, azokat befolyásolni alig lehetett.

 Az 1992. évi lakásépítések szociápolitikai kedvezménye 4,6 milliárd forint volt, az önkormányzatok hozzájárulásához - a 20 és 30 év közötti népességszámmal arányosan - 5 milliárd forintot , a fegyveres testületek lakásépítéséhez 1,7 milliárd forintot biztosított a költségvetés 1992-ben. Ezen kívül szociális célú és átmeneti tételek finanszírozására is szükség volt.

 Az előző évhez képest a lakásépítésnek még a vártnál is nagyobb mértékű visszaesése ellenére a lakáskiadások - a kamatoknak a számítottnál későbbi és kisebb mértékű csökkenése következtében - több mint 7 milliárd forinttal haladták meg a költségvetésben előirányzott összeget.

4. TÁRSADALMI KÖZKIADÁSOK

4.1  A központi költségvetési szervek gazdálkodása

4.1.1 A központi költségvetési szervek intézmény- és feladat-felülvizsgálatának eredményei 1992. évben

A költségvetési intézményhálózatban egyidejűleg van jelen a forráshiányos feladatellátás és a kialakult struktúrákhoz, személyi és tárgyi kapacitásokhoz, működési, finanszírozási módhoz, irányítási gyakorlathoz való ragaszkodásból adódó pazarlás. Az ellentmondás oldását, az állami feladatok ellátását, gazdaságosságának javítását, a létszám csökkentését, az intézményrendszer működőképességének fenntartását, az intézmények finanszírozásának az érdekeltekre való áttelepítését, a működési mód és a tevékenység jellege összhangjának megteremtését, az 1992. évi költségvetés összeállításának részeként szereplő intézményrendszer- és feladatfelülvizsgálat elrendelésével is igyekezett a Kormány kikényszeríteni. A költségvetés végrehajtása során a következő eredmények születtek.

a) Szervezeti összevonások, egyéb szervezeti intézkedések, díjemelések közel 300 millió forint költségvetési támogatás-, és mintegy 700 fő létszám-csökkenést eredményeztek. Ennek keretében

- egyesült - jelentős létszámcsökkentés mellett - a növényegészségügy korábbi két intézménye, a Növényegészségügyi és Talajvédelmi Szolgálat, valamint a Növényegészségügyi és Talajvédelmi Felügyelet;

- az Állategészségügyi és Élelmiszeripari Szolgálatból szakterületek szerint állategészségügyi, élelmiszerellenőrzési, oltóanyagellenőrzési intézmények alakultak, mintegy 20 %-os létszámcsökkentés mellett;

- egy szervezetbe került az Agrárgazdasági Kutatóintézet és a Statisztikai Gazdaságelemző Központ, egyesült a Magyar Országos Levéltár és az Új Magyar Levéltár;

- átalakult - létszámmegtakarítás mellett - a MTA Hivatala;

- díjemelést váltott ki a támogatáscsökkentés egyes egészségügyi intézményeknél, pl. gyógyfürdői, egyes egészségügyi szolgáltatásoknál, a Mezőgazdasági Minősítő Intézetnél, a Külügyminisztérium üdülőinél.

b) Leválasztásra került a költségvetési intézményrendszerről egyes feladatoknak az a része, melyet saját-, vállalkozási bevétel finanszírozott. Ezek kiadási előirányzata 2018 millió forintot, létszámuk 1317 főt tett ki. Így:

- vállalattá alakult át a Vegyi és Robbanóanyagipari Felügyelet, az Ipargazdasági Intézet;

- gazdasági társaságként működik a Pressinform Külföldi Újságírókat Tájékoztató Iroda; továbbá a Magyar Távirati Irodának és a Központi Fizikai Kutató Intézetnek leválasztott vállalkozási részlege.

c) Egyes intézmények finanszírozása kikerült a költségvetési intézményi körből, működésüket támogatás helyett alap, vagy alapítvány finanszírozza. A központi költségvetési szervek kiadási előirányzata így közel 6 milliárd forinttal, támogatási előirányzata 1,3 milliárd forinttal mérséklődött:

- az országos és a megyei Munkaügyi Központok működésének finanszírozását átvette a Szolidaritási Alap;

- az Üdülési és Szanatóriumi Főigazgatóság megszűnt, feladatait a létrejött Magyar Nemzeti Üdülési Alapítvány látja el. Ezzel több mint 6000 fővel csökkent a költségvetési intézményi létszám;

- a Magyar Köztársaság Művészeti Alapja megszűnt, a Magyar Alkotóművészek Egyesülete és a Magyar Alkotóművészeti Alapítvány vette át feladatait. Ez az átalakítás 258 fővel csökkentette az intézményi létszámot.

d) A költségvetési intézmények egy része megszűnt, feladatait más szervezetek vették át, a felszabaduló támogatást egyéb feladatok finanszírozására fordították:

- a Magyar Közvéleménykutató Intézetet megszüntették. Az előirányzatai részben a Miniszterelnökségnél, részben a Magyar Tudományos Akadémiánál kerültek felhasználásra;

- a Központi Állami Kórház megszűnt. Bázisán létrejött az Országos Háziorvosi Intézet, amely módszertani továbbképző és tudományos kutató alapintézményként működik;

- a Gazdaságkutató Intézetet a KSH felszámolta, feladatait a hivatal szervezetei látják el;

- a megyei bíróságokhoz tartozó szakértői irodák - gazdálkodásuk vitelét tekintve - a budapesti központi intézménybe tömörültek.

Az 1992. évi programból nem valósult meg:

- a Külkereskedelmi Szolgálat és a Külképviseletek együttműködése, racionalizálása, a párhuzamosságok felszámolása;

- a vízügyi és árvízvédelmi intézmények felülvizsgálata;

- a Közúti Igazgatóságoknál a vállalkozási tevékenység leválasztása;

- a Légiforgalmi és Repülőtéri Igazgatóság gazdasági társasággá alakítása;

- a kutatóintézetek felülvizsgálata.

Ezek és egyéb feladatok az éves költségvetések tervezése, végrehajtása kapcsán ismételten megjelennek a fejezetek tennivalói között, a költségvetési források folyamatos szűkítése által is kényszerítve. A központi költségvetési intézmények körének, szerkezetének és működésmódjának átalakítása ugyanis elengedhetetlen a központi költségvetés, illetve az államháztartás reformja szempontjából. Az intézményrendszer szűkítésének, az átalakításnak azt kell eredményezni, hogy a megmaradó hálózat hatékonyabban, optimális kihasználtság mellett működjön, a személyi és tárgyi kapacitások az alapfeladat minőségi ellátására koncentrálódjanak.

4.1.2 A bevételek alakulása

A központi költségvetési szervek 1992. évi bevételeinek alakulását a következő táblázat szemlélteti:

milliárd forintban

 1992. évi Teljesí-

Megnevezés eredeti telje-  tett 

  sített %-os

 előirányzat megoszl.

1. Int.saját folyó bevételei összesen 49,7 89,5 20,4 - Ebből - alaptevékenység támo- gatásértékű bevételei 28,0 42,4 - 9,4

- egyéb bevételek (pl. helyiségbérlet, eszköz- kölcsönzés) 9,5 25,0 - 4,6

- vállalkozási bevételek 12,3 22,8 - 5,2

- kamatbevételek  4,7 - 1,1

2. Felhalmozási és tőkejel- legű bevétel 5,7 18,3 5,7 -

3. Támog. visszatérülés, egyéb átut.  277,7 303,2 69,2 - Ebből:

- Felügyeleti szervtől kapott támogatás 238,0 239,3 - 54,4

- Társadalombiztosítástól átvett pénzeszköz 23,0 27,4 - 6,2

- Elkülönített állami pénzalapoktól átvett pénzeszközök 11,0 18,2 - 4,1

4. Folyó, felhalm. bevétel, támogatások (1+2+3) 335,4 417,6 95,3- -

5. Pénzforgalom nélküli bevételek (pénzmaradvány igénybevétele, felhasz- nálása) - 20,8 4,7 -

Mindösszesen: 335,4 438,4 100,0 100,0

A központi költségvetési szervek tevékenységét, működését finanszírozó bevételek 1992. évben 438,4 milliárd forintot tettek ki, amely 30,7 %-kal, 103,0 milliárd forinttal haladta meg az eredeti előirányzatot. A bevételen belül a támogatás (239,3 milliárd forint) aránya 54,6 %. Az intézményi tevékenységek folyó bevételének részaránya egyötöd, s közel hasonló az aránya a társadalombiztosítási és egyéb elkülönített alapoktól átvett, valamint az államháztartáson kívülről származó pénzeszközöknek, továbbá az általános forgalmiadó és egyéb költségvetési visszatérülésnek.

a) A költségvetési támogatás az év során összességében 0,9 milliárd forinttal nőtt, amelyen belül:

milliárd forint

= az általános tartalék felhasználása 6,1

= a központi bérpolitikai intézkedésekre címzett tartalék lebontása a fejezeteknek 1,6

= ÁVÜ szervezet átalakítása, beruházásból átcsoportosítás 0,8

= társadalombiztosítási alapból, reorgani- zációs programból átcsoportosítás 1,6

= igazgatási előirányzat csökkentés, évközi két ütemben történt elvonás  - 8,6

= átcsoportosítás az önkormányzathoz - 0,6

b) Az 1992. évi 49,7 millió forint eredeti előirányzathoz képest két területen jelenik meg jelentős bevételnövekedés, miközben a költségvetési támogatás összességében - zárolások és pótelőirányzatok előbb bemutatott együttes hatására - lényegében terv szinten maradt.

 Az intézményi tevékenység bevételei több mint 80 %-kal, 39,8 milliárd forinttal növekedtek. Az alaptevékenység támogatásértékű bevételei (pl. ellátottak térítési díja, az alaptevékenységet jelentő szolgáltatásokért fizetett díjak, hatósági és eljárási bevételek, illetékjellegű bevételek) közel 50 %-kal, 13 milliárd forinttal emelkedtek. Ezen belül kiemelkedő a hatósági és eljárási bevételek (46,7 %-os), valamint az illetékjellegű bevételek (109 %-os) növekedése. A hatósági és eljárási bevételek az 1991. évhez képest is 50 %-ot meghaladóan növekedtek. Ennek oka, hogy jelentősen bővült a tevékenység és emelkedtek a díjak, illetékek. A bevételek növekedésével párhuzamosan megjelentek a bővülő feladatok többletkiadásai is.

Mindemellett megállapítható az is, hogy a tervezés során érvényesült a bevételi lehetőségek alábecsülése, még emelt tervszám esetén is. A külképviseleteknél például a tervezett előirányzat lényegesen kevesebb az előző évi teljesítésnél is, így a tárgyévi tényszámok több, mint 80 %-kal haladják meg az eredeti előirányzatot. Ez a török átutazók vízumbevételi többletéből, valamint az árfolyamnyereségből adódik. A külképviseleti bevételek előirányzathoz viszonyított alakulásán belül a túristaforgalomból származó bevétel tervhez viszonyított teljesítése sok, a fejezet által nem befolyásolható tényező függvénye. A törvényjavaslatban szereplő tényszámok fedik a valóságot. Az előző évhez viszonyítva megduplázódott a hatósági eljárási bevételek teljesítése a Közlekedési Felügyeletnél, Hírközlési Felügyeletnél, az Országos Mérésügyi Hivatalnál, 54 %-kal emelkedett a bevétel az FM szakigazgatási és informatikai intézményeknél, 20 %-os a növekedés a bíróságok, az Állami Bank-, Biztosítás és Értékpapír Felügyeletek bevételeinél. Az 1992. évi eredeti előirányzathoz képest is mintegy 50 %-os a növekedés az Állami Bank-, Biztosítás és Értékpapír Felügyeleteknél, a Közlekedési Felügyeletnél, 30-40 % közötti az emelkedés a bíróságok, valamint az FM szakigazgatási, szolgáltatási és informatikai intézmények teljesített bevételeinél.

Az intézményi vállalkozási bevételek 22,8 milliárd forintos teljesítése közel 90 %-kal haladta meg az előirányzatot, de mintegy 3 milliárd forinttal alacsonyabb az előző évinél. Itt is kétirányú tendencia érvényesülése követhető nyomon. Egyrészt tovább folytatódik a vállalkozási tevékenység szűkülése, miután az intézményi szolgáltatások növekedésének a fizetőképes kereslet határt szab, emellett a vállalkozási tevékenységek költségvetésről való fokozatos leválasztása érvényesül. Másrészt a teljesítési adatok itt is igazolják a bevétel alátervezésének tényét.

A vállalkozási tevékenység pénzforgalmi eredménye 6,6 milliárd forint. Az intézmények vállalkozási tartalékba 4,4 milliárd forintot helyeztek. Ez az összeg beruházásra, egyéb felhalmozási kiadásokra, a dolgozók jutalmazására, üdülés, szociális-, kulturális-, sport-célok támogatására, tanulmányutakra stb. kerül felhasználásra, így hatásosan segíti az intézmények működését, az alapfeladatok ellátásának feltételeit is.

A vállalkozási bevételek alakulásának néhány nagyságrendileg jellemző példája:

Az 1992. évi eredeti előirányzat négy és félszerese teljesült a Magyar Rádiónál, duplája a Közúti és Autópálya Igazgatóságoknál, a Magyar Televíziónál, a vízügyi intézményeknél pedig 40 %-kal haladja meg a tervezettet.

Az 1991. évhez képest is kiugróan magas az 1992. évi teljesítés a Magyar Rádió esetében (84,3 %).

Az intézményi bevételek tervezésében fellelhető ellentmondások alátámasztják az 1993. és 1994. évi tervezőmunka során előírt előirányzat emelési követelményt, továbbá a saját bevételből működő intézmények, részegységeik "kitelepítésének" szor-galmazását.

A felhalmozási és tőkejellegű bevételeknél az értékesítési bevétel 2,1 milliárd forinttal szemben 3,2 milliárd forintban, az alapoktól remélt források 3,6 milliárd forint helyett 11,1 milliárd forintban, az államháztartáson kívülről származó - lényegében nem tervezett - bevételek 0,3 milliárd forintban teljesültek. A költségvetési elszámolások integrálták az állami készletek, tartalékok felhalmozásával és értékesítésével kapcsolatos elszámolásokat is, a beszámolók tanúsága szerint a kiadások 3,5 milliárd forintot, a bevételek 9,5 milliárd forintot tettek ki.

A növekedés az ún. egyéb támogatások, visszatérülések és folyó átutalások jogcímű bevételeknél is jelentkezik. Az intézmények ezen bevételeknél 26,8 milliárd forinttal (9,7 %-kal) magasabb összeggel gazdálkodhattak. Jelentős a növekedés a társadalombiztosítási alaptól (19,1 %), egyéb elkülönített állami pénzalapoktól (65,4 %) átvett pénzeszközöknél, az államháztartáson kívülről származó pénzeszközöknél pedig, ha kis volumenű is, de megtízszereződött a bevétel.

Az elkülönített állami pénzalapok szerepe az intézményi szféra anyagi lehetőségeinek bővítésében, esetenként teljes intézményi kör finanszírozásában, azaz támogatás kiváltásában nyilvánul meg.

1992. évben az Útalap teljesített kiadásainak több mint 40 %-a (8,7 milliárd forint) szolgálta a közutak általános üzemeltetését, az úthálózat fenntartási munkáit, úttartozékok és berendezések pótlását, ehhez a közúti igazgatóságok, valamint az Autópálya Igazgatóság működésének finanszírozását. A Vízügyi Alap felhasználásának 18 %-a (346 millió forint) a vízügyi feladatok ellátását segítette. Az Akadémiai Kutatási Alap (358 millió forint) 32 %-a költségvetési szerveknél került felhasználásra korábbi kutatási kötelezettségek teljesítésére, OKTK pályázatok kezelésére, finanszírozására, kutatást kiegészítő tevékenységek, felújítások finanszírozására. Az Erdőfenntartási Alapból 4,6 %-ot, 103 millió forintot fordítottak erdészeti kutatásra, erdővédelmi hálózat működtetésére, erdőtervezésre. A Földművelésügyi Minisztérium Tárcakutatási Alap (145 millió forint) kiadásának 34 %-a (49 millió forint) kutatási megbízási célokat szolgált. A Vadgazdálkodási Alap, a Halászatfejlesztési Alap felhasználásának közel 50 %-át kutatási megbízások tették ki, a Földvédelmi Alap 10 millió forint összegben finanszírozta a Talajvédelmi Információs és Monitoring rendszer felállítását.

4.1.3 A kiadások alakulása

A kiadások 1992-ben elérték a 419,1 milliárd forintot, s ezzel az előző évit 99,4 milliárd forinttal (31,1 %-kal) haladták meg.

A kiadások alakulását ellentétes irányú bevételi elmozdulások befolyásolták. Az előző pontban foglaltak szerint a tervezettet lényegesen meghaladó bevételek, közel 40 milliárd forint saját hatáskörű előirányzatnövelés és felhasználás az intézmények mozgásszabadságát elvileg ugyan növelte, de a költségvetési támogatásban érvényesített restrikció a saját források pótlási célú igénybevételét kényszerítette ki.

Az állami költségvetés március havi helyzetének áttekintése után a Kormány a központi költségvetési szervek május hóban esedékes támogatása 30-40 %-ának időleges visszatartását rendelte el, amely 6,3 milliárd forintot jelentett. A0 döntés a végrehajtás időpontjában még egyszeri és átmeneti poziciójavításra irányult, s annak megfelelően alakult a mértékek differenciálása a fejezetek között. Azaz a május havi finanszírozási igényből kiindulva a tárgyhónapban esedékes, aktuális fizetési kötelezettségek (pl. bér, társadalombiztosítási járulék, számlázott felújítások, egyéb elkötelezettség) mellett figyelembe vételre került az értékpapírvásárlásból, pénzmaradványból, többletbevételből eredő - a bankszámlaegyenlegekben megjelenő - többletforrás. A második ütemű csökkentés elrendelésekor döntés született arra is, hogy a májusi támogatás visszatartás végleges elvonás lesz, így az újabb csökkentésnél a korábbitól eltérő szempontok érvényesültek.

Elsősorban nem az adott pénzügyi helyzet (kötelezettségek, bankszámlaegyenleg), hanem az 1992. évi támogatási előirányzat, illetve annak mozgathatósága vált a differenciálás alapjává. Nem kerültek figyelembevételre olyan támogatási előirányzatok, melyek nem az adott fejezet kompetenciájába tartoztak, s így fejezeti szinten nem voltak mérsékelhetők (pl. intézményi és kormányzati beruházások, a felsőoktatási hallgatók pénzbeni juttatásai, humánszolgáltatás támogatása, a tankönyvkiadás, az oktatás szakmai program címzett támogatásai, rendkívüli kiadások, az általános és céltartalék, felújítások előirányzata). A Kormány mérlegelte a honvédelmi tárca pénzügyi helyzetét, újabb elvonást nem érvényesített, sőt a visszatartott 1,7 milliárd forint felhasználásáról döntött. A közjogi méltóságok és államhatalmi szervek esetében az általuk elfogadhatónak ítélt támogatáscsökkentésre (109,6 millió forint) került sor. Így összességében a két ütemben végrehajtott intézkedés 7,3 milliárd forinttal (3,1 %-kal) mérsékelte a fejezetek támogatási előirányzatát.

Az intézkedés bár átmeneti, helyenként tartós (pl. művelődési tárca) feszültséget teremtett, de a feladatellátásban, az intézmények gazdálkodásában ellehetetlenüléssel végül is nem járt.

Az 1992. évi költségvetésről szóló törvény a minisztériumok és az országos hatáskörű szervek igazgatási kiadásai differenciált csökkentésére vonatkozó előírása alapján 1,2 milliárd forint megtakarítást eredményező intézkedésre került sor év közben. Összesen 1 milliárd forint zárolás történt a minisztériumoknál és országos hatáskörű szerveknél, további 136 millió forintot a saját bevétellel rendelkező országos hatáskörű szervek fizettek be, 64 millió forintot a Kormány felkérésére az államigazgatási körbe nem tartozó országos hatáskörű szervek ajánlottak fel. A publikált igazgatási kiadások mögötti egyes funkciókhoz (pl. igazgatás, jóléti intézmények, céltámogatások) eltérő mértékű támogatáscsökkentés kapcsolódott. A jelentős bevétellel rendelkező országos hatáskörű szerveknél átlagos elvonás történt.

A központi költségvetés egyensúlyi helyzetére tekintettel szigorított 1991. évi pénzmaradvány elszámolásra került sor. Ennek keretében a Kormány nemcsak az előírások szerint (pl. elmaradt feladatok, ágazati és célfeladatok maradványa) a költségvetést megillető összeget vonta vissza, hanem - kifejezetten költségvetési egyensúly-javítási szándékkal - 1,2 milliárd forint többletbefizetést is javasolt az Országgyűlésnek elfogadásra. Így a fejezeteknek együtt 2 milliárd forint befizetést kellett teljesíteniük a tárgyévben keletkezett és az előző évek pénzmaradványából. Ezek a befizetések időben - a Művelődési és Közoktatási Minisztérium kivételével - megtörténtek. Az említett minisztériumnak 1992. december 31-én 88 millió forint összegű tartozása állt fenn, amelyet 1993. év folyamán már teljesített.

Az intézményi kiadások közgazdasági tartalmát és összetételét az alábbiak jellemzik.

Továbbra is meghatározó, sőt növekvő a bér (27,0 %) és a bérhez kapcsolódó járulék (11,4 %) együttes aránya.

A bérjellegű kiadások 18,7 milliárd forintja 34,5 %-os növekedést mutat az előző évhez képest, tükrözve ebben a szférában is a kisebb adóterhet viselő juttatások növelésében való érdekeltséget.

A készletbeszerzés az intézmények által megállapított előirányzathoz viszonyítva több mint 27 %-kal, a vásárolt szolgáltatások 33,2 %-kal növekedtek.

A végső fogyasztási típusú kiadásokat 20,2 milliárd forint, az előző évinél 6 milliárd forinttal (42,2 %-kal) több általános forgalmi adó terhelte. A költségvetésbe befizetett általános forgalmi adó 3,7 milliárd forint volt (12 %-kal nőtt), a visszaigényelt adó meghaladta a 4,7 milliárd forintot (27 %-kal nőtt).

A költségvetési források évközi alakulását jellemzően leképező felújítási kiadások 7 %-kal alatta maradtak a tervezettnek, s az előző évihez mérten is csak 12,5 %-os növekedést mutatnak.

Az intézményi költségvetésből finanszírozott beruházások, fejlesztési kiadások a tervezetthez képest megduplázódtak, de ennek magyarázatát az alapokból és más forrásokból származó nem tervezett, de rendszerint konkrét célra adott hozzájárulások adják.

1992-től vált megismerhetővé a központi költségvetési szervek által folyósított pénzbeli juttatások és különböző támogatások volumene. Az elsősorban oktatási-intézményi ellátáshoz szorosan kapcsolódó pénzbeli juttatások (ösztöndíjak, segélyek) 5 milliárd forintot tettek ki ebben a körben, s ennek meghatározó tétele a felsőoktatási hallgatók pénzbeli támogatása, mely megközelítette a 4,8 milliárd forintot. A fejezetek, központi szervek költségvetésük terhére különböző vállalkozásoknak 2,1, társadalmi önszerveződéseknek közel 1, helyi önkormányzatoknak 0,8 milliárd forint támogatást nyújtottak. Fejezetek közötti pénzeszköz átadást 11,8 milliárd forint értékben számoltak el.

4.1.4 A pénzmaradványok változása

A központi költségvetési szervek pénzmaradvány-keletkezésének, valamint felhasználásának folyamatát - összehasonlító szerkezetben - az alábbi táblázat mutatja be:

Milliárd forintban

 Megnevezés 1990. 1991. 1992.

Saját bevételek 138,0 129,8 178,3

Pénzmaradvány felhasználás 12,1 13,7 20,8

Rendelkezésre állt

saját forrás összesen 150,1 143,5 199,1

Költségvetési támogatás 139,0 199,1 239,3

Rendelkezésre állt

összes forrás 289,1 342,6 438,4

Kiadások 267,1 319,7 419,1

Beszámolási évben keletkezett

összes pénzmaradvány

(eredményt is beleértve) 22,0 22,9 19,3

A beszámolók alapján a központi költségvetési szervek 1992. évi gazdálkodása során - az 1991. évivel megegyező, az eredeti kiadási előirányzat 3 %-át kitevő, a központi költségvetéssel szemben elszámolással tartozó (eredménnyel összefüggőt nem tartalmazó) pénzmaradvány keletkezett, amely az előző évek felhasználatlan maradványával együtt 17,4 milliárd forinttal növelte a felhasználási lehetőségeket.

A jelzett összeg azonban 1993-ban sem jelent szabadon felhasználható forrást, miután ebből kötelezettségvállalással terhelt 12,5 milliárd forint (szállítói követelések, átvett pénzeszközök maradványa, folyamatban lévő felújítások, bérmaradványok stb.), társadalombiztosítási alapokból folyósított pénzeszközök maradványa 0,2 milliárd forint. A fejezetek önrevízió alapján ágazati és célfeladatok, egyéb elmaradt feladatok maradványaként, mint elvonható összeget 1,3 milliárd forintot állapítottak meg. Így a kötelezettséggel nem terhelt, valójában szabadon elkölthető maradvány 3,4 milliárd forint.

A gazdálkodási évben keletkezett maradvány fele-fele arányban oszlik meg a kiadási megtakarítások és bevételi többletek között.

A kiadási megtakarítás összetétele:

- béralap maradványa    3,5 milliárd Ft 58 %

- társadalombiztosítási járulék maradványa 1,4 milliárd Ft 22 %

- felújítás, dologi kiadások maradványa 1,2 milliárd Ft 20 %

Összesen     6,1 milliárd Ft

A bevételi többletek maradványának alakulása:

- alaptevékenység bevételéből 4,0 milliárd Ft 63 %

- kamatbevételből 1,1 milliárd Ft 18 %

- egyéb bevételből 1,2 milliárd Ft 19 %

Összesen 6,3 milliárd Ft

A vállalkozási tevékenység eredményéből alaptevékenységre fordított összeg   2,4 milliárd Ft

Korrekció (téves adatszolgáltatás) - 0,6 milliárd Ft

Együtt     14,2 milliárd Ft

Az 1992. évi pénzmaradvány a kiadási előirányzathoz viszonyítva 3 %, amely nem túlzott mértékű, a biztonságos gazdálkodás ilyen nagyságrendű tartalékot feltételez. Az azonban már jelzésértékű, hogy az 1992. évben végrehajtott támogatásmérséklés, az intézmény és feladatfelülvizsgálatból adódó korlátozások mellett 1992. évben az előző évvel hozzávetőlegesen megegyező összegű pénzmaradvány keletkezett. Az összegzett adatok egy-egy intézményre való érvényesülésének, a szóródásnak a problematikáját is figyelembe véve, az látszik igazolhatónak, hogy az elvonások az intézmények működésében lényeges fennakadást nem okoztak.

A költségvetési szervek elszámolási számláinak maradványa 16,3 milliárd forint, s ez 30,5 %-os növekedést jelent az év elején meglévő pénzeszközökhöz képest. Legnagyobb összegű az elszámolási számlák maradványa a Népjóléti Minisztérium (2,2 milliárd forint, a kiadási előirányzat 1,4 %-a), az Ipari és Kereskedelmi Minisztérium (1,9 milliárd forint, a kiadási előirányzat 14 %-a, döntően a Tartalékgazdálkodási Igazgatóságnál), a Közlekedési, Hírközlési és Vízügyi Minisztérium ( 1,6 milliárd forint, a kiadási előirányzat 3,9 %-a, döntően a Légiforgalmi és Repülőtéri Igazgatóságnál), a Művelődési és Közoktatási Minisztérium (1,5 milliárd forint, a kiadási előirányzat 3,2 %-a), a Pénzügyminisztérium (1,3 milliárd forint, a kiadási előirányzat 1 %-a, túlnyomórészt a APEH-nál), továbbá a Magyar Tudományos Akadémia (1 milliárd forint, a kiadási előirányzat 14,8 %-a, többségében a kutatóhelyeken) intézményeinél.

Jelentősen növekedett a zárómaradvány a Tartalékgazdálkodási Igazgatóság, a Külkereskedelmi Szolgálatok, a Mérésügyi Hivatalok, az ügyészségek esetében, az Országos Atomenergia Bizottság Hivatalánál, az Országos Műszaki Fejlesztési Bizottság Hivatalánál.

Ugyanakkor voltak olyan intézmények is, ahol december 31-én az elszámolási számlának nem volt maradványa (kárrendezési hivatalok; Pécsi és Győri Zeneművészeti Főiskola; Kalocsai-, Zalaegerszegi Gyermekotthon; a KSH hat megyei igazgatósága stb.).

A pénzmaradványok felülvizsgálata - a hatályos előírások szerint - első ütemben az intézmények szintjén, önrevíziós eljárásban megtörtént. Az elmaradt, nem teljesített feladatokkal kapcsolatos, és a fel nem használt céljellegű maradványok a költségvetést illetik meg. A beszámolók szerint ez az összeg 1.271 millió forint. A Pénzügyminisztérium a pénzmaradvány elszámolást jóváhagyta, melyről a zárszámadás keretében tájékoztatást ad.

A beszámolókból megállapítható, hogy az előző évek felhasználatlan pénzmaradványa (1991. évi és azelőtti) jelentősen növekszik (1,3 milliárd forintról 3,2 milliárd forintra). A pénzmaradvány további részeként a bevételi többletek jelentős része az alaptevékenység bevételéből származik, amely az alultervezés, továbbá az évközi feltételek módosulásából ered, mellyel párhuzamosan a támogatás módosítása nem történt meg. A bevételi többletek ugyanakkor hiányokat is finanszíroznak (pl. Köztársasági Elnöki Hivatal, Országgyűlés, Honvédelmi Minisztérium, Büntetésvégrehajtás, Közlekedési,-Hírközlési és Vízügyi Minisztérium, Környezetvédelmi és Területfejlesztési Minisztérium), másrészt áthúzódó kötelezettséggel terheltek. Mindezeket figyelembe véve az önrevíziós eljárásban megállapított befizetési kötelezettségen túl további 1.569 millió forint befizetésére történik intézkedés. Így a fejezetek pénzmaradvány felülvizsgálat címén 2.840 millió forint befizetést teljesítenek, amely a költségvetés általános tartalékába kerül.

4.1.5 Értékpapírműveletek, betétek

A központi költségvetési szervek mérlegbeszámolója alapján a kincstárjegyek év végi állománya 3,0 milliárd forintról 4,5 milliárd forintra nőtt, a kötvények állománya 4,7 milliárd forintról 3,7 milliárd forintra csökkent.

Az új számviteli rendelkezések alapján az éven túli lejáratú értékpapírok befektetett pénzügyi eszköznek minősülnek. Az így nyilvántartott értékpapírok állománya 213 millió forintról 156 millió forintra mérséklődött.

A Magyar Nemzeti Banknál lekötött betét 1992. december 31-én 1 milliárd forint volt (Állami Vagyonögynökség 500 millió forint, Művelődési és Közoktatási Minisztérium 300 millió forint, Miniszterelnöki Hivatal 110 millió forint).

Az értékpapírforgalomra általában rövid (1-2 hónapos) lekötés és 1-50 millió forintos egyedi összeg volt a jellemző. Előfordult emellett nagyobb összegű és hosszabb időszakra szóló lekötés is (pl. Pannon Agrártudományi Egyetem 1992. január 1-től december 31-ig 180 millió forint, Magyar Tudományos Akadémia Számítástechnikai és Automatizálási Kutató Intézet 1992. március 23-tól december 28-ig 150 millió forint, Magyar Tudományos Akadémia Politikai Tudományok Intézete 1990-től 1992. decemberig 76 millió forint, Magyar Tudományos Akadémia Központi Ellátási Szolgálata 1991-től 1992. december 31-ig 47 millió forint). Rendszeresen 100 millió forint feletti értékpapírvásárlás volt jellemző a Nemzetközi Gazdasági Kapcsolatok Minisztériuma fejezetnél, az Ipari és Kereskedelmi Minisztérium Tartalékgazdálkodási Igazgatóságnál, ahol 200-300 millió forintos elhelyezések történtek 3 hónapos lekötéssel.

Az átmenetileg szabad pénzeszközök lekötése jellemzően a többcsatornás finanszírozású intézménycsoportoknál fordul elő, mert a feladatok és a költségvetési támogatás meghatározása, folyósítása nem veszi figyelembe a kapacitások sokoldalú hasznosulását, a bevételképződés alakulását.

4.1.6 A vagyon alakulása

A számviteli törvényben foglaltak végrehajtása és az új nyilvántartásokra való áttérés érdekében a költségvetési szerveknek is - a vállalkozásokhoz hasonlóan - 1991. december 31-ei fordulónappal rendező mérleget kellett készíteniük. A rendező mérlegben a kimutatott eszközök átértékelése nélkül, az új struktúrának megfelelően történt az átvezetés. A pénzforgalmi szemléletű kettős könyvvitelre való áttérés miatt, egyrészt a kettős adóztatás elkerülése érdekében, az 1991. évről áthúzódó általános forgalmi adó és vállalkozási nyereségadó összegét kellett tisztázni, másfelől pedig az ún. eredményérdekeltségű és vállalkozási tevékenység teljesítmény szemléletben megállapított 1991. évi eredményét és felhasználatlan (korábbi évekről származó) érdekeltségi alapját pénzforgalmi eredménnyé, illetve pénzeszközökben ténylegesen is meglévő vállalkozási tartalékká kellett transzformálni. Ez az átalakítás tiszta induló helyzetet teremtett a kétféle tevékenység pénzforgalmának elkülönített és nyomonkövethető vezetéséhez.

A központi költségvetési szervek eszközeinek és forrásainak 1992. évi alakulását a következők jellemzik:

- az eszközök közül a befektetett eszközök növekedése meghaladta a 25 %-ot. Dinamikusan változott az immateriális javak (korábban elvétve előforduló) értéke, azon belül is elsősorban a vagyoni értékű jogoké, továbbá a befektetett pénzügyi eszközökből a részesedéseké. Mindkettő a költségvetési szervek átalakulóban lévő tulajdoni helyzetét jellemzi;

- a tárgyi eszközök értéke 1992. év végén megközelíti az 1.060 milliárd forintot, az 1992. évi nettó növekedés 214 milliárd forint. Ez nettó (értékcsökkenéssel mérsékelt) értéket jelent, miközben a bruttó érték 264,5 milliárd forinttal változott, elsősorban az alaptevékenységhez átvett ingatlanok (centrális alárendeltségű szervek) miatt;

- a készletek 1992-ben nem növekedtek, a követelések azonban jelentősen felduzzadtak;

- több mint kétszeresére nőtt az előírt tartozások állománya (2,5 milliárd forintról 5,5 milliárd forintra), az intézmények körültekintőbb pénzügyi kapcsolatai folytán viszont jelentősen mérséklődött a vevők tartozása;

- az értékpapírok állománya 10 %-kal növekedett, közel hasonló mértékben csökkentek viszont a pénzeszközök. Kettős folyamat érvényesült: a nagyobb bevételek nagyobb kiadásokkal párosultak, s a pénzmaradvány formát változtatott: a kamatot is eredményező értékpapírrá. Az értékpapírok hozama kedvezőbben alakult a jegybank által a tartós betétekre kínált kamatnál;

- a költségvetési szervek saját tőkéje (vagyonalapja) az eszközökben bekövetkezett változások folytán negyedével nőtt. A pénzeszközökben ténylegesen rendelkezésre is álló tartalékok jelentősen csökkentek, ezen belül a költségvetési feladatoké 20,1 milliárd forintról 14,1 milliárd forintra, a vállalkozási tevékenységé 29,5 milliárd forintról 21,2 milliárd forintra;

- a főként szállítói tartozásokat magában foglaló rövidlejáratú kötelezettségek év végén 3,9 milliárd forintot tettek ki és jelentettek egyben a pénzmaradványok terhére elszámolandó kifizetéseket 1993-ban.

4.1.7 Létszám és személyi kifizetések

A központi költségvetési szervek teljesített bérelőirányzata 1992-ben 113,4 milliárd forint volt, amely az eredeti bérelőirányzatnak 99,2 %-a, a módosított bérelőirányzatnak pedig 96,1 %-a. A béralapelőirányzaton belül jelentős a teljesített jutalom; a tervezett 4,8 milliárd forint előirányzathoz viszonyítva 14,1 milliárd forint a kifizetés, ebből a 13. havi illetmény 4 milliárd forint. Fentieken túl pénzmaradványból, a vállalkozási tevékenység eredményéből 2,2 milliárd forint jutalmat fizettek ki.

Az 1992-ben kifizetett bér az előző évit 16,1 milliárd forinttal (16,5 %-kal) haladta meg.

Az intézményi beszámolók tanúsága szerint 142,2 ezer fő (44,2 %) részére sikerült még 1992-ben kifizetni a 13. havi illetményt. Az ezen a jogcímen összesen kifizetett 4,2 milliárd forint közel 85 %-át költségvetési előirányzat, fennmaradó részének kétharmadát előző évi pénzmaradvány, egyharmadát vállalkozási eredmény fedezte.

A teljes munkaidőben foglalkoztatottak havi átlagbére 24.814 forint volt. A havi átlagbér az elmúlt évihez képest 14,3 %-kal emelkedett. A foglalkoztatottak száma 321,4 ezer fő volt, az előző évinél 52,8 ezer fővel kevesebb, ezen belül a teljes munkaidőben foglalkoztatottak száma 299,3 ezer fő volt.

A bérkifizetés összetételét vizsgálva, az eredeti előirányzathoz viszonyítva jelentősen növekedett a másodállásúak, mellékfoglalkozásúak (90,6 %), és a nyugdíjasok részére (70,6 %) teljesített kifizetés. A megbízási díjak növekménye 16 %-os, s összességében 4,3 milliárd forint kifizetésre került sor ezen a címen.

A központi költségvetési szervek körében teljesített bérjellegű kiadások elérik a bérelőirányzat 16,5 %-át, 2,2 %-ponttal haladják meg az előző évit. A bérjellegű kiadások között étkezési hozzájárulásra 1,9 milliárd forint, kereset- és költségtérítés, költséghozzájárulásra (betegszabadsággal összefüggő munkáltatói kifizetések, munkábajárással kapcsolatos utazási költségtérítés, bérletköltség hozzájárulás, költözködési költségek, személyi tulajdonú gépjármű hivatalos használatáért fizetett költségtérítés stb.) 2,8 milliárd forint (a tervezettnek a kétszerese), végkielégítésre 325 millió forint, az egyéb bérjellegű kiadásokra (jubileumi és törzsgárda jutalom, letelepedési segély, tudományos fokozattal járó díjak, a kutatási pénzalapok terhére elszámolt jutalom, társadalmi tanulmányi ösztöndíj, stb) 3,9 milliárd forint a teljesített kiadás. A választott testületek vezető tisztségviselői tiszteletdíjára, szerzői díjakra, honoráriumra, újítási és találmányi díjakra 2,6 milliárd forint, a tervezettnél 53 %-kal magasabb kifizetés történt.

4.1.8 Gazdasági társaságokban való részvétel

A költségvetési szervek gazdasági társaságban való részvétele megindította az állami, nem állami feladatok szétválasztásának folyamatát. Az állami feladatok mellett ellátott más tevékenységek e szervezeti keretek közé telepítése az ellátási, felelősségi, finanszírozási, érdekeltségi viszonyok tisztázásához járul hozzá.

A Kormány által 1992-ben engedélyezett részvétel gazdasági társaságban, illetve annak alapításában:

- Műszerügyi, Méréstechnikai Szolgáltató és Kereskedelmi Kft alapítás,

- Nemzeti Sportuszoda Kft alapításában részvétel,

- MTI FOTO Kft alapítás,

- Belvárosi Irodaház Kft alapítása,

- Országos Széchenyi Könyvtár részvétele a létesítendő kft-ben,

- a Budapesti Közgazdaságtudományi Egyetem Közgazdasági Továbbképző Intézetének a Glasgow Politechnic Enterprises Limited-del közös Gt létrehozása,

- Bessenyei György Tanárképző Főiskola részvétele a "NAGY-NYIR-BER Kft-ben,

- MTA és MTA Mezőgazdasági K.I. Kft-be tagként való belépése a Martonvásár Bázismag és a Martonvásár Elitmag keretébe,

- Országos Műemlékvédelmi Hivatal műemlékhelyreállítással foglalkozó építőipari szervezeteinek egyszemélyes állami tulajdonú kft-vé történő átszervezése,

- LRI részvétele gazdasági társaságban,

- Országos Meteorológiai Szolgálat részvétele a Nefele egyesülésben,

- IKM Építőgépkezelőket Képző Központ átalakítása,

- Középtiszavidéki Vízügyi Ig. kezelésében lévő 16 ha. terület Gt-be vitele,

- Izotóp Intézet Kft és Izinta Kereskedelmi Kft alapítása.

A gazdasági társaságok működése igen eltérő képet mutat, de általánosságban megállapítható, hogy a 2-3 évnél hosszabb ideje tevékenykedő, megfelelő vagyoni támogatásban részesült társaságok hozama 10 % körüli.

4.1.9 Alapítványok támogatása

A költségvetésben címzetten megjelenő alapítványi támogatások mellett a Kormány engedélyezheti, hogy a központi költségvetési szervek saját forrásaikból alapítványokat támogathassanak.

A Kormány - támaszkodva az alapítványok alapvető működési sajátosságaira - nyílt, további szponzorálásra számító alapítványok részére engedélyezett támogatást.

1992-ben 2.910,6 millió forint összegben történt alapítványok támogatása.

Kormánydöntés által engedélyezett támogatások alapítványi kedvezményezettjei:

- a Magyar-Koreai Műszaki Együttműködési Központ Alapítvány,

- Szín és Fény Alapítvány,

- Illyés Alapítvány,

- Postás Hűség Alapítvány,

- Országos Testnevelési és Sporthivatal részére HOMO LUDENS Alapítvány,

- Magyar Kultúra Alapítvány,

- Hungária TV Alapítvány,

- Magyar-Francia Ifjúsági Alapítvány,

- GANDHI Alapítvány,

- Veszprémi Akadémiai Bizottság Alapítvány,

- Magyar Alkotóművészeti Alapítvány,

- OMFB Egyetemi Bázisú Műszaki Fejlesztési Alapítvány,

- Bartók összkiadás Alapítvány,

- Fogyasztók tisztességes tájékoztatásáért Alapítvány,

- HUMAN-AGEPE Alapítvány,

- Szabadságharcosokért Alapítvány,

- Közép-európai Brókerképző és Értékpapírpiaci Alapítvány,

- Külvilág Alapítvány,

- Technika Alapítvány,

- Bölöni Farkas Sándor Közgazdasági Alapítvány,

- Művészeti és Szabadművelődési Alapítvány,

- Somló-hegy Alapítvány,

- Puskás Tivadar Alapítvány,

- Hungarie Nostra Alapítvány,

- Sabre-Hungarie Alapítvány,

- Nemzetközi Eötvös Intézet Alapítvány,

- Magyarországi LUDWIG Alapítvány,

- Mozgókép és Befogadás Alapítvány,

- A Tudományos Továbbképzésért Alapítvány,

- Az Innovációért Alapítvány,

- BKE-MBA Alapítvány,

-  A Közgazdász Tanárok Továbbképzésére Alapítvány,

- Jászsági Telefonfejlesztési Alapítvány,

- Gyermek és Ifjúsági Képzőművészeti Műhely és Alapítvány,

- Magyar Film Múltja és Jövője Alapítvány.

4.2   Társadalmi önszerveződések támogatása

A pártok, a társadalmi szervezetek, a nemzeti és etnikai kisebbségi szervezetek, az Országgyűlés költségvetési fejezetben jóváhagyott címzett támogatások - a pártszékházak felújítása kivételével - az előirányzatnak megfelelően teljesültek. A szakszervezeti közművelődési intézmények a központi bérpolitikai keretből 12,5 millió forint kiegészítő támogatásban részesültek.

A társadalmi önszerveződések (párt, társadalmi szerv, egyház, alapítvány) címzett támogatására szolgáló forrás rendelkezésre bocsátása, a támogatás nagyságrendjétől függően negyedéves, féléves ütemezésben, illetőleg év elején egyösszegben történt meg. A kifizetéseknél, az átutalásoknál esetenként zavarok is keletkeztek. Így:

- a kisebbségi és a társadalmi szervezeteknél a parlamenti döntés elhúzódása miatt több hónapot kellett várni a támogatásra, a társadalmi szervezetek esetében pedig átmeneti döntési patthelyzet is kialakult;

- súlyos gondot okozott néhány esetben - a szociáldemokrata és a kisgazda pártoknál történt vezetőváltások következtében - a rendelkezési jog körüli vita. A hosszú és bizonytalan kimenetelű pereskedések idejére a Pénzügyminisztérium a folyósítást felfüggesztette, miután a bíróság megtagadta a vitás támogatási összegek bírói letétbe helyezését. Megfelelő jogi háttér híján ez az eljárás - amely a jogosulatlan kifizetések megelőzését szolgálta - az érintettek körében élénk vitát váltott ki.

A fenti címzett előirányzatokon túlmenően a más fejezetek költségvetéséből - a törvénymellékletben önállóan is megjelenő formában - vagy az intézmények költségvetéséből, továbbá a helyi önkormányzatok forrásai terhére e szervezetek többlettámogatásban is részesültek.

4.3  A társadalombiztosítási alapok és a központi költségvetés kapcsolata

4.3.1 A társadalombiztosítási alapok 1992. évi helyzete

 A társadalombiztosítási alapok 1992. évi költségvetésének végrehajtásáról szóló törvényjavaslat a társadalombiztosítási alapok jelentős mértékű, 31.351 millió forintos hiányát állapítja meg, szemben a tervezett nulla-szaldóval.

 Az 1992. évi költségvetési törvény alapján a központi költségvetés a társadalombiztosítási alapok 1992. évi költségvetéséről szóló törvényben jóváhagyott Nyugdíjbiztosítási Alap kiadásainak 1 %-a erejéig garanciát vállalt arra az esetre, ha a Nyugdíjbiztosítási Alapban hiány keletkezik. Ez 1993-ban mintegy 2.810 millió forintos kötelezettséget jelent a központi költségvetés számára, amelynek teljesítése a társadalombiztosítási alapok zárszámadási törvényében foglaltak szerint történhet.

 A hiány fennmaradó részének finanszírozásáról a társadalombiztosítási alapok 1992. évi zárszámadási törvényében kell rendelkezni.

4.3.2 A központi költségvetés közvetlen hozzájárulása a társadalombiztosításhoz

 A központi költségvetés 1992-ben közvetlenül is hozzájárult a társadalombiztosítási alapok működéséhez.

 A nem biztosítottak egészségügyi kiadásaira átalányjelleggel mintegy 2.600 millió forint került átutalásra.

 A központi költségvetés 1990. évi családi pótlék tartozásának 1991. év után esedékes kamata 4.000 millió forintot tett ki.

 Az 1992. évi költségvetési törvény az egyéb költségvetési szervek évközi béremelésére és a hozzákapcsolódó járulékok fizetésére bérpolitikai keretet hagyott jóvá. Ebből - az 1992. évi pótköltségvetés alapján - 1.734 millió forint illette meg az Egészségbiztosítási Alapból finanszírozott gyógyító-megelőző ellátások területén működő intézményeket, illetve a társadalombiztosítási igazgatási szerveket. Így összességében ezzel az összeggel magasabb a társadalombiztosításhoz történő hozzájárulás tényleges teljesítése az eredetileg előirányozottnál.

4.3.3 Az állami forgóalap részvétele a társadalombiztosítási kiadások finanszírozásában

 Az 1992. évi költségvetési törvény 19. §-ában foglaltak szerint a Nyugdíjbiztosítási Alapot terhelő ellátások folyamatos teljesítését az állami forgóalaphoz kapcsolt Nyugdíj-megelőlegezési számla hitel jellegű igénybevételi lehetősége garantálja. A Nyugdíj-megelőlegezési számláról felvett kamatmentes hitelt a Nyugdíjbiztosítási Alap kezelőjének a befolyó bevételeiből soron kívül kell törlesztenie.

 Az elmúlt év folyamán a társadalombiztosítási alapok egyre növekvő mértékben vették igénybe ezt a lehetőséget, míg januárban a napi átlagos hitel-igénybevétel 3.229 millió forint körül alakult, addig a decemberi igénybevétel már elérte átlagosan a napi 29.303 millió forintot. Az állami forgóalap nagy szélsőségek között ingadozó igénybevétele nehezítette az állami forgóalap pénzállományának megfelelő szintű alakítását, amely pedig nélkülözhetetlen a biztonságos finanszírozáshoz.

4.3.4 Családi pótlék

 A központi költségvetés által finanszírozott, de a társadalombiztosítási igazgatóságok közreműködésével folyósított támogatások legnagyobb tétele a családi pótlék. E célra 1992. folyamán a központi költségvetés 91.814 millió forintot utalt át, melyből 839 millió forint az előző évi tartozások rendezésére szolgált. Az átutalt összeg az eredeti előirányzatnál 886 millió forinttal kevesebb. A társadalombiztosítási alapok 1992. évi zárszámadási törvényjavaslata szerint az 1992. évi tényleges kifizetés - az 1991. évi áthúzódások (839 millió forint) nélkül - 91.960 millió forint volt. Mivel azonban a társadalombiztosítással történő végelszámolásra a társadalombiztosítási alapok 1992. évi zárszámadását követően kerül sor, így az 1992. évről fennmaradó tartozások megtérítése már pénzforgalmilag az 1993. évet terheli.

 Ennek az ellátásnak a nagyságrendjét az is érzékelteti, hogy az elmúlt év folyamán átlagosan havonta 2.508.500 fő részesült családi pótlékban.

4.3.5 Központi költségvetést terhelő egyéb juttatások

A társadalombiztosítási igazgatóságok közreműködésével folyósított egyéb költségvetési juttatások a politikai rehabilitációs és más nyugdíjkiegészítéseket, a bányászok korengedményes nyugdíját és szénjárandósági kiegészítését, a társadalombiztosítás profiltisztítás keretében 1992-ben átvállalt feladatokat, valamint a családi pótlék és az egyéb költségvetési juttatások folyósítási költségeit tartalmazzák. Itt került megtervezésre továbbá 1992-ben a társadalombiztosítási járulék 1 %-os felemelésének és a táppénzrendszer módosításának költségvetési szervek körében történő ellentételezésére szánt előirányzat is.

A politikai rehabilitációs és más nyugdíjak kiegészítésére 1992. év folyamán 3.642 millió forint került átutalásra, melyből 275 millió forint az előző évről áthúzódó kiadások rendezésére szolgált. Ez 358 millió forinttal kevesebb az eredetileg előirányzottnál.

 A bányászok korengedményes nyugdíjára és szénjárandósági kiegészítésére kifizetett támogatás 258 millió forint volt, szemben az eredetileg tervezett 500 millió forintos előirányzattal.

 A központi költségvetés által 1992-ben - a társadalombiztosítás profiltisztítása keretében - átvállalt feladatokra az eredetileg előirányzottnál 350 millió forinttal többet, 3.950 millió forintot fizetett ki a költségvetés. (Ide tartozik a lakbérhozzájárulás, a vakok személyi járadéka, a rokkantsági járadék, a hadigondozotti ellátások, az egyházak támogatása, az egészségkárosodási járadék, a katonai családi segély, valamint a megváltozott munkaképességűek keresetkiegészítése.)

 A családi pótlék és a többi, a központi költségvetés által finanszírozott, de a társadalombiztosítási igazgatóságok közreműködésével folyósított juttatások folyósítási költségeire 600 millió forint került átutalásra, melyből 100 millió forint az 1991. évről áthúzódó tartozások rendezését szolgálta. Így az e célra kifizetett összeg 100 millió forinttal több volt mint az eredetileg előirányzott.

 A társadalombiztosítási alapok 1992. évi zárszámadási törvényjavaslata szerint az 1992. évi profiltisztítás keretében átvett feladatokra a tényleges kifizetés 4.088 millió forint volt, a bányászok korengedményes nyugdíjára és szénjárandóságára pedig 346 millió forint került folyósításra. A politikai rehabilitációs és más nyugdíjkiegészítésekre (kitüntetésekhez, címekhez kötött pótlékokkal, a nemzeti gondozási díjjal és tudományos fokozattal rendelkezők nyugdíjkiegészítésével együtt) történő kifizetések pedig 3.265 millió forintot tettek ki. Mivel azonban - hasonlóan a családi pótlékhoz - az egyéb költségvetési juttatások végelszámolására, pénzügyi rendezésére is a társadalombiztosítási alapok 1992. évi zárszámadását követően kerül sor, így az 1992. évről áthúzódó tartozások rendezése pénzforgalmilag már az 1993. évet terheli.

 A profiltisztítás keretében átvállalt feladatok közül a vakok személyi járadékánál havonta átlagosan közel 36 ezer esetben, a hadigondozotti ellátásoknál mintegy 16 ezer esetben került sor ellátásra. A rokkantsági járadékban havonta átlagosan közel 13 ezer fő, katonai családi segélyben pedig több mint 2 ezer fő részesült. A bányászok korengedményes nyugdíját havonta átlagosan több mint 900 főnek folyósították. A politikai rehabilitációs és más nyugdíjkiegészítések esetében havonta átlagosan mintegy 187 ezer ellátásra került sor.

 Az 1992. évi költségvetési törvény 4.400 millió forintot különített el a társadalombiztosításnak fizetendő egyéb költségvetési juttatások és térítések körében a társadalombiztosítási járulék 1 %-os felemeléséből származó és a társadalombiztosítási táppénzrendszer módosulása miatt a költségvetési szerveket - mint munkáltatókat - terhelő költségek ellentételezésére. Ebből - az 1992. évi pótköltségvetés alapján - az 1 %-os járulékemelés fedezetére 2.000 millió forint felosztásra került a központi költségvetési szervek és a helyi önkormányzatok között. (Ennek fel nem használt maradványa közel mintegy 20 millió forint volt.) Az Országgyűlés a fennmaradó 2.400 millió forint felhasználását - tekintettel a központi költségvetés helyzetére - nem engedélyezte.

4.4  A helyi önkormányzatok gazdálkodása

A helyi önkormányzatok 1992. évi gazdálkodási feladatait a fővárosi, 22 kerületi, 19 megyei, 20 megyei jogú városi, 156 városi, 268 nagyközségi és 2646 községi, összesen: 3132 önkormányzat végezte. (Az év végére önkormányzati szétválások következtében az önkormányzatok száma 3148 lett.) Az önállóan gazdálkodó önkormányzatok mellett 15 önkormányzat egészében, 9 önkormányzat részben egyesítette költségvetését, valamint 506 körjegyzőség működött. A hatósági igazgatási társulások száma 217, az intézményirányító társulásoké pedig 91 volt, 1991-hez képest az elmozdulás jelentéktelen.

4.4.1 Az 1992. évi önkormányzati költségvetési szabályozórendszer működésének értékelése

 A helyi önkormányzatok 1992. évi pénzügyi szabályozó rendszere az 1991. évihez képest lényegében nem változott. Alapvető törekvés az önkormányzati törvényben rögzített forrásorientált-szabályozás kiteljesítése volt, a pénzügyi önállóság és a bevételi érdekeltség (helyi adóztatási autonómia) továbbfejlesztése útján. Ugyanakkor a pénzügyi szabályozásnak az is célja volt, hogy az Országgyűlés által társadalmi és politikai szempontból kiemelt prioritások érvényesüljenek. Ez utóbbi indokolta a címzett- és céltámogatások előirányzatának 1991-hez képest mintegy 90 %-os növelését.

 Az önkormányzatok és intézményeik működéséhez a szabályozás alapvetően biztosította a szükséges pénzügyi feltételeket.

 Ezt mutatja az is, hogy az önhibáján kívül hátrányos pénzügyi helyzetben lévő önkormányzatok számára 1992. évre előirányzott 2.750 millió forint összeg - amely az előző évinél 2.250 millió forint-tal kevesebb - megfelelően enyhítette az e téren jelentkező feszültségeket. E keret felosztásánál a szűkebb működtetési forráshiány országos felmérés alapján csupán 1,1 milliárd forint volt, az összeg másik részét a társadalmi-gazdasági szempontból hátrányos települések kapták.

 A gazdálkodás biztonságos vitelét elsősorban az állami támogatás viszonylag magas (42,5 %) aránya alapozta meg. Ugyanis csak ilyen nagymértékű közvetlen állami szerepvállalás mellett hidalható át megfelelően a 3148 önkormányzat által ellátandó feladat forrásszükséglete és a helyben keletkezett - potenciális, illetve ténylegesen bevont - jövedelmek közötti különbség. Az állami támogatás relatíve magas aránya azonban nem csökkentette az önkormányzatok önállóságát, mivel a bevételek elosztása normatív, s több mint 80 %-a szabadon, kötöttségektől mentesen használható fel.

 Javította az allokációt, hogy az erőteljes szóródást mutató személyi jövedelemadó településenként kimutatott összegének 1991. év után 1992-ben is 50 %-át kapták meg az önkormányzatok.

 Ezáltal a differenciálódást keretek között lehetett tartani. Hasonló hatással bírt a megyei önkormányzatokat megillető illetékbevétel 70 %-ának egyenlő összegben történő újraelosztása. Az egyes megyék közötti szélsőséges bevételszóródás negatív hatásait mérsékelni lehetett.

 A pénzügyi szabályozó rendszerben tehát egyidejűleg érvényesültek a nivelláló és a differenciáló elemek. A csökkenő GDP és a szűkös költségvetési keretek mellett a cél az volt, hogy a központilag szabályozott pénzeszközök megfelelően stabilizálják az önkormányzati gazdálkodást, s a differenciálódás a saját tevékenység révén, a helyi adottságok kihasználása által következzen be. Ennek megfelelően a tárgyévi bevételek megoszlásában lényeges eltérés nem jelentkezett az előző évek tendenciájához képest: kismértékben javult a községek és csökkent a megyei önkormányzatok részesedése.

 A helyi önkormányzatok pénzügyi gazdálkodásának stabilitását mutatta, hogy a 12 számlavezető pénzintézetnél vezetett számlák pénzállománya az év első 11 hónapjában folyamatosan növekedett (a csúcsértéket október közepén érte el 93 milliárd forint összeggel), majd december végére - elsősorban a számlák kiegyenlítésének "évvégi hajrája", valamint a 13. havi bérfizetés miatt - 52,3 milliárd forintra csökkent. Ez 26 %-kal haladja meg az előző évi értéket. A viszonylag magas pénzállomány oka egyrészt az önkormányzati rendszer elaprózódása (az 1600 tanáccsal szemben ma 3148 önkormányzat és mintegy 15 ezer intézmény), másrészt a magas kamatok miatt, a hitel igénybevétele helyett az önkormányzatok tartalékolnak, harmadrészt egyes állami források igénybevétele garantáltan rendelkezésre álló mobilizálható saját erő meglétét feltételezi.

 A szűkebb, gazdálkodáshoz kapcsolódó hitelszámlák hullámzó állománya (lakáshitelek nélkül) az év vége felé szintén növekedést mutatott, s december végére 5,3 milliárd forint hitelállomány jelentkezett a számlavezető bankoknál. A fentiekből megállapítható, hogy az államháztartáson belül az önkormányzati szféra nettó hitelező pozicióban van, amely nagymértékben javította - a kamatbevételeken keresztül - az önkormányzatok 1992. évi pénzügyi gazdálkodását.

4.4.2 Az 1992. évi önkormányzati költségvetés végrehajtása

4.4.2.1 Az önkormányzati feladatellátás értékelése

 A helyi önkormányzatok 1992. évi gazdálkodásának alapvető célja az intézmények működőképességének biztosítása és a lehetséges mértékű fejlesztése volt.

 Feladataik teljesítéséhez a költségvetésben eredetileg tervezett előirányzathoz képest kedvezőbb feltételek alakultak ki. Ez főleg annak a következménye, hogy az önkormányzatok az intézményi tevékenységekből, az ingatlanok és egyéb javak értékesítéséből, valamint a kamatokból jelentős többletbevételeket értek el. Az intézmények működtetése, a növekvő árak, adók és számos egyéb költségnövelő piaci körülmény hatása nagyon mértéktartó, megfontolt gazdálkodást követelt meg és nem kis erőfeszítést igényelt az önkormányzatoktól.

 Az intézmények szolgáltatásai iránti lakossági igények sok területen változtak. Ezért a kapacitások és az igények összehangolása nagy figyelmet kívánt és számos intézkedést tett szükségessé. A működtetési feltételek szűkössége miatt néhány esetben sor került intézmények megszüntetésére, átszervezésére.

 Az önkormányzatok összességében eredményesen teljesítették a költségvetésükben előirányzott feladatokat. Főleg a meglévő intézmények működtetésére, az ellátás megtartására koncentrálták anyagi lehetőségeiket. Tapasztalható ugyanakkor az is, hogy a gazdasági körülmények által indokoltnál kisebb mértékű volt az intézmények tevékenységének átvilágítására alapozott átszervezés, feladatmegszüntetés. A helyi önkormányzatok a lakosságnak a gazdaságilag indokolt lépésekkel kapcsolatos tiltakozását, az ebből fakadó feszültségeket - bizonyos mértékig érthető módon - igyekeznek elkerülni. A problémák nagy része azonban ilyen módon tartósan nem rendezhető.

 Országosan együttesen a helyi önkormányzatok gazdálkodásában, intézményeik működésében fennakadás nem következett be. A költségvetési törvényben szabályozott finanszírozás, az állami hozzájárulás és az egyéb forrásokból befolyt bevételek ütemessége lehetővé tette, hogy az önkormányzatok a teljesített feladatokra a pénzeszközöket folyamatosan rendelkezésre bocsássák.

 Az önkormányzati költségvetési szervek száma 13.754 volt, ebből az önállóan gazdálkodóké 7.719.

4.4.2.2 Bevételi források

A helyi önkormányzatok 1992. tárgyévi bevétele 515,9 milliárd forint. Ez 65 milliárd forinttal, 14,4 %-kal meghaladja a központilag előirányzottat, és közel 24 %-kal magasabb az előző évben elért bevételnél.

A források %-os megoszlása a következő:

 Megnevezés 1991. évi 1992. évi

 teljesítés tervezett teljesítés

Saját bevételek 20,9 18,4 23,2

Átengedett bevétel (személyi jövedelemadó, gépjárműadó) 11,9 14,9 12,7

Állami hozzájárulás 48,1 48,4 42,5

Ebből:

- normatív hozzájárulások 37,5 37,9 32,9

- címzett és céltámogatások 4,4 5,9 4,4

- személyi jövedelemadó-kiegészítés 1,8 1,6 1,4

Társadalombiztosítástól átvett

pénzeszköz 16,9 16,8 15,7

Egyéb átvett pénzeszköz

visszatérítések 1,0 0,4 4,5

Hitel, kötvény 1,2 1,1 1,4

Összesen: 100,0 100,0 100,0

 Az önkormányzatok saját folyó bevételeinek teljesítése 91,0 milliárd forint, 26,4 %-kal nagyobb az előirányzatnál. A felhalmozási és tőkejellegű bevételeik - amelyek túlnyomó részt ingatlanok és egyéb javak értékesítéséből, továbbá privatizációs bevételekből származnak - 28,5 milliárd forintot tettek ki és meghaladták a központilag számított előirányzat 2,5-szeresét. E két forráscsoport együttesen a teljesített összes bevétel 23,2 %-át képviseli, és így a tervezetthez képest közel 5 %-kal magasabb a részaránya. Ezen belül az egyes fontosabb források teljesítése a következők szerint alakult:

 Az intézményi tevékenységek bevételei 41,1 milliárd forintra teljesültek, a központilag számítotthoz képest 64,4 %-kal, az önkormányzatok módosított előirányzataihoz viszonyítva 9,5 %-kal túlteljesültek. Ebben a szolgáltatások, a teljesítmények növekedése mellett tükröződik az is, hogy az önkormányzatok a szolgáltatások díjait, a bérleti díjakat a lehetőségekkel élve emelték a működési kiadásaik nagyobb arányú fedezése érdekében. E bevételek eredeti előirányzatot meghaladó teljesítése nagyrészben többletfeladatok vállalásával és teljesítésével, továbbá növekvő kiadások ellensúlyozásával függ össze.

 Az illetékbevételek 9,3 milliárd forintra teljesültek és ez csak 97,7 %-a a központilag tervezett előirányzatnak. E forrás önkormányzatonkénti alakulása jelentős eltéréseket (lemaradást, túlteljesítést) mutat a piaci forgalmi értékek, az illeték alá tartozó ügyek számának és a keresleti, forgalmi viszonyoknak a korábbiakhoz képest eltérő alakulása miatt. Jelentősen befolyásolja a teljesítést a privatizációval összefüggő illetékbevételek területi szóródása is. Ez nem csekély gondot okozott egyes megyei önkormányzatoknál, részben a kieső bevétel mértéke miatt, másrészt pedig azért, mert a megyei önkormányzatok a költségvetési szabályozás keretében jóval szűkebb forráskörrel rendelkeznek, mint a települési önkormányzatok (nem rendelkeznek személyi jövedelemadóval, személyi jövedelemadó-kiegészítéssel, helyi adókkal stb.).

 Az illetékbevételek - előre ki nem számítható módon - átcsoportosultak a megyeszékhely, illetve megyei jogú városokhoz. A forgalmi értékek alakulása, az illeték kivetés alapjául szolgáló ügyek száma, a privatizációval összefüggő illetékek, stb. a megyei jogú városokat hozta kedvezőbb bevételi helyzetbe. Meg kell jegyezni, hogy néhány esetben a megyei jogú városoknál is elmaradt e bevétel teljesítése az előirányzathoz képest.

 Helyi adókból 17,2 milliárd forint bevételt értek el az önkormányzatok. Ez csupán 68,9 %-os teljesítés a központi számításokhoz képest, de 10,7 %-kal meghaladja az önkormányzatok által - saját lehetőségeik és tervezett intézkedéseik figyelembevételével - megtervezett előirányzatot. Az előző évhez képest e bevétel 81,7 %-kal magasabb összeget tett ki. Ez egyrészt annak következménye, hogy a helyi adó bevezetése szempontjából 1992. év tekinthető az első teljes évnek. Másrészt viszont annak tulajdonítható, hogy az önkormányzatok szélesebb köre vezetett be helyi adókat. 1991-ben még csak 304, 1992. évben viszont már 1.461 önkormányzat - a települési önkormányzatok 47 %-a - működtetett a területén helyi adókat.

 A helyi adóbevétel 74 %-a iparűzési adóból, 9 %-a kommunális adóból, 10 %-a építményadóból, 7 %-a egyéb helyi adókból (telekadó, idegenforgalmi adó) teljesült.

 A kamatbevételek összege 15,6 milliárd forint. Ebben a teljesítésben megmutatkozik az, hogy az önkormányzatok minden lehetséges eszközt igyekeznek felhasználni a pénzek gyarapítására. Felelősnek érzik magukat azért, hogy a közpénzek a lehetőségekhez képest - hosszabb, vagy rövidebb ideig - kamatokkal is gyarapodjanak. Számos esetben a fejlesztésekhez szükséges fedezetet vagy a céltámogatás elnyerésének feltételeként szükséges saját forrást gyűjtik össze és kamatoztatják.

 A kamatbevételek - különböző okok és mértékek szerint - kis és nagy költségvetéssel rendelkező önkormányzatoknál egyaránt keletkeznek. Az 1993. évi költségvetési törvény e tapasztalatokra is alapozva szigorította a finanszírozás rendjét, az állami hozzájárulások igénybevételének feltételeit. Feltehetően még további intézkedések is szükségesek lesznek.

 Átengedett bevételként két forrásból részesednek az önkormányzatok.

 A személyi jövedelemadó a költségvetési törvényben meghatározott 50 %-os részarányban illette meg az önkormányzatokat. E bevétel 63 milliárd forint összeggel, 100 %-osan teljesült. A személyi jövedelemadó az önkormányzatok biztonságos, stabil bevételi forrása, amely havonta ütemesen került átutalásra.

 A gépjármű adóból a központi költségvetés 4 milliárd forinttal számolt az önkormányzatok bevételeként. Ehhez képest az önkormányzatok költségvetésükben jóval mérsékeltebb előirányzatot, 2,5 milliárd forintot terveztek. Ez az előirányzat is kisebb lemaradással, 2,3 milliárd forintra teljesült. A gépjármű-nyilvántartási adatok pontatlanok voltak. Az év során a gépjármű tulajdonosok közül sokan szüneteltették a gépjármű üzemeltetését, illetve járművüket a forgalomból kivonták. Ezek a körülmények kedvezőtlenül befolyásolták az előirányzatok megtervezését. A bevétel lemaradás részben annak is következménye, hogy munkatorlódás miatt számos önkormányzatnál a gépjármű adó kivetése elhúzódott. Ez a bevétel az önkormányzatok összes bevételén belül mindössze 0,5 % részarányt tett ki.

 A felhalmozási és tőke jellegű bevételek a központi költségvetésben számítotthoz képest 158,7 %-kal túlteljesültek és így 28,5 milliárd forintot tettek ki. Az önkormányzatok által a konkrét lehetőségeik ismeretében, saját döntéseik várható eredményét is figyelembe véve megtervezett eredeti előirányzatot 4 milliárd forinttal meghaladja a teljesített bevétel, de az önkormányzatok módosított előirányzatához képest a teljesítés csak 90,9 %. Jól látható tehát, hogy az önkormányzatok igen jelentős forrásnövekedést tudtak tervezni és teljesíteni, főleg ingatlanok értékesítéséből, valamint az államháztartáson kívüli területekről, vagyis a gazdálkodó szervektől, vállalkozásoktól és nem utolsósorban a lakosság különböző hozzájárulásaiból. A befizetések jelentős része az önkormányzatok és más szervek közötti megállapodásoknak megfelelően megvalósuló közös beruházásokhoz (közművek, utak, stb.) kapcsolódik.

 Az állami hozzájárulások és támogatások 219,5 milliárd forintot tettek ki, 1,3 milliárd forinttal haladják meg az eredeti országgyűlési előirányzatot.

 A normatív állami hozzájárulások körében feladatátadások (egyházaknak, alapítványoknak 184,9 millió forint) és évközi lemondások (342 millió forint összegben), valamint a lakáskamat-támogatás pénzintézeti mutatóinak csökkenése (341,5 millió forint), a címzett- és céltámogatásoknál a beruházási teljesítmények lemaradása miatt az előirányzatnál kisebb volt az állami hozzájárulás, illetve támogatás tényleges igénybevétele. Ugyanakkor a központosított előirányzatok körébe tartozó - a lakosságot jogszabály alapján megillető - közműfejlesztési hozzájárulásnál, továbbá a bérpolitikai intézkedések fedezetének évközi átadása miatt növekedett az állami hozzájárulás.

 A címzett- és céltámogatásoknál az év során igénybe nem vett összeg a címzett- és céltámogatások rendszeréről szóló 1992. évi LXXXIX. törvény alapján a következő években, a beruházás befejezését követő évig megilleti a helyi önkormányzatokat.

 Az államháztartási mérleg önkormányzatok támogatása (224 milliárd forint) és az önkormányzati mérleg állami támogatása (219,5 milliárd forint) eltérésének oka egyrészt az előzőek szerint a beruházások finanszírozásához maradványként az Állami Fejlesztési Intézetnek átutalt 4.068 millió forint, valamint az 1991. évi címzett- és céltámogatási előirányzat-maradványból 1992. évben felhasznált 473 millió forint. E két tétel 4.541 millió forintos összege - az egyezőség érdekében - az önkormányzati mérleg utolsó bevételi sorában szerepel.

 Az 1992. évi költségvetésben az állami támogatásoknak több mint négyötöde (normatív állami hozzájárulások, személyi jövedelemadó-kiegészítés, önhibájukon kívül hátrányos helyzetű önkormányzatok támogatása) felhasználási kötöttség nélkül illette meg a helyi önkormányzatokat.

 A társadalombiztosítástól átvett pénzeszközök mintegy 5 milliárd forinttal (6,7 %-kal) meghaladták a tervezettet. A növekedés főleg az évközi bérpolitikai intézkedések végrehajtásával kapcsolatos többletkiadások fedezetéből adódott. Az egészségügyi feladatokra átvett pénzeszköz így összesen 80,8 milliárd forintot tett ki, amely 13,7 milliárd forinttal, 20,4 %-kal meghaladta az 1991. évi azonos célú teljesítést.

 Az egyéb - államháztartáson belüli és kívüli - szervektől származó pénzeszközök, valamint a költségvetési kiegészítések, visszatérítések - zömében általános forgalmi adóvisszatérítések - együttesen 23,4 milliárd forint bevételt tettek ki, meghaladták az előirányzatot. Mértékük az önkormányzatok évközi gazdasági tevékenységétől, pályázatok eredményétől, feladatok vállalásától függött.

 Az önkormányzatok 1992-ben 7,5 milliárd forint hitelt vettek igénybe, ez 2,5 milliárd forinttal magasabb az eredeti előirányzatnál és 2,7 milliárd forinttal (54,7 %-kal) haladja meg az előző évi hiteligénybevételt. Az összes forráson belül e bevétel részaránya csupán 1,5 %. A hitelek ilyen nagyságrendje a növekedés ellenére sem jelenti az önkormányzatok eladósodását.

4.4.2.3 A kiadások alakulása

 Az önkormányzatok 1992. évi összes kiadása 505,2 milliárd forint volt. (A növekedés az országgyűlési előirányzatot 12,1 %-kal, az önkormányzatok 1991. évi teljesítését pedig 33,5 %-kal haladta meg.) A legjelentősebb tételek a bér- és bérjellegű kiadások (146,5 milliárd forint), a társadalombiztosítási járulék (59,3 milliárd forint). Ezek együtt a kiadások 40,7 %-át teszik ki. Készletek beszerzésére és szolgáltatások vásárlására 126,5 milliárd forintot fordítottak az önkormányzatok és költségvetési intézményeik. A vásárolt termékeket és szolgáltatásokat terhelő általános forgalmi adó szintén jelentős összeg, megközelíti a 27 milliárd forintot.

 A folyó működési kiadások (376,4 milliárd forint) ágazati megoszlása a korábbi éveknek megfelelő. Az oktatás 36,1 %, a kultúra és sport 4,5 %, az egészségügy 22,6 %, a szociális ellátás 12,6 %, az igazgatás 10,2 %, az egyéb ágazatok pedig 14 %-ot képviselnek.

 A beszámolási információs rendszer lehetőséget biztosított arra, hogy az ágazatra nem osztható egyes tételek kiszűrésével, valamint a lakossági támogatások szociális ágazati besorolásával meglehetősen pontos ágazati mérleg alakuljon ki. A fenti korrekciók miatt ez szükségképpen nem egyezik meg a közgazdasági tagolású mérleg egyes részadataival. (Az önkormányzati kiadások alakulásáról részletesen az ágazati kiadások indokolásában adunk számot.)

 A működtetési feladatok mellett az intézményhálózat fejlesztése, az ellátókapacitások növelése az előző évhez képest lényegesen nagyobb teret kapott az önkormányzatok tevékenységében. Ez nagyrészt a címzett- és céltámogatási rendszer keretében 1991. évben megkezdett beruházások folytatásával, illetve az 1992. évben induló új támogatott beruházásokkal függ össze. De igen jelentős a központi költségvetési támogatás nélkül, saját forrásokból, a lakosság hozzájárulásainak igénybevételével fedezett fejlesztés.

 A működtetési kiadások növekedése bár nagy gondot okozott az önkormányzatoknak, mégsem tekinthettek el a lakosság ellátását szolgáló beruházásoktól. Azok ugyanis szükségesek voltak a korábbi ellátási elmaradások mérséklésére, illetve a lakossági igények kedvezőbb teljesítését szolgáló feltételek megteremtéséhez.

 A fejlesztési kiadásokra 92,9 milliárd forintot fordítottak az önkormányzatok. Ez számottevően, 55,5 %-kal meghaladja az előző évi teljesítményt.

 A magasabb ráfordítási lehetőséget elősegítette, hogy az Országgyűlés a címzett- és céltámogatások keretében 1992-ben az előzőekhez képest 90 %-kal magasabb összeget, 26,6 milliárd forintot hagyott jóvá. Az előző évet jelentős mértékben meghaladó forrásokat biztosítottak az önkormányzatok is a felhalmozási kiadásaik teljesítésére, épületek, föld értékesítésből, privatizációs bevételekből, lakosságtól származó fejlesztési célú befizetésekből stb.

 A felhalmozási kiadásokból az oktatásra, kulturális és sport kiadásokra 19,8 milliárd forintot, egészségügyi és szociális célokra 17,4 milliárd forintot, városgazdálkodásra és lakáspolitikai feladatokra 17,8 milliárd forintot fordítottak. Ezeken a területeken használták fel a lehetséges eszközök több mint 60 %-át, s elmondható, hogy szinte minden területen többet fordítottak a fejlesztésekre mint egy évvel korábban, vagyis összességében javultak az infrastrukturális beruházás feltételei és teljesítményei.

 A felújításokra - a felhalmozási kiadásokon belül elszámolva - összesen 12,5 milliárd forintot költöttek, ez jelentősen meghaladja az előző évi felhasználást.

 A beruházási, felújítási kiadásokra fordított összegek jelentős növekedése mutatja, hogy azok pénzügyileg megalapozhatóak és fontos területeken elkerülhetetlenek voltak. Mutatja továbbá azt is, hogy a működési kiadások terén felmerült gondok és növekvő anyagi terhek ellenére a helyi önkormányzatok nagy figyelmet fordítottak a települések és az ellátórendszerek, a lakosság érdekeit közvetlenül szolgáló infrastrukturális létesítények - elsősorban a közművek - fejlesztésére. Ezáltal számos településen valósultak meg olyan beruházások, hálózatbővítések, amelyek kedvezően érintik a lakosok életkörülményeit. Ezeket a fejlesztéseket indokolttá tették az elmúlt évek során a lakosság ellátásában bekövetkezett elmaradások, de az önállóvá vált önkormányzatok - különösen a kisebb települések - ilyen irányú törekvései is.

 A központi költségvetés címzett támogatással az önkormányzati infrastrukturális beruházásokat és rekonstrukciókat vízgazdálkodási, egészségügyi (kórházak), kulturális (színházi rekonstrukciók) területen segítette elő. Ebből a 10,1 milliárd forintos előirányzat közel 93 %-át, 9,4 milliárd forintot vettek igénybe.

 A céltámogatások körében 16,6 milliárd forintot biztosított a költségvetés, amelynek közel 80 %-át, 13,2 milliárd forintot vettek igénybe az önkormányzatok. 1992. évben a vonatkozó törvényekben meghatározott összegekkel 2.646 feladat végrehajtásához nyújtott céltámogatást a központi költségvetés az igénylési feltételek megléte esetén. Az igénybejelentési rendszer a támogatások odaítélésének folyamatából a szubjektív elemeket kizárta. A megfelelő pályázatot benyújtó igényjogosultak hozzájutottak a támogatáshoz.

 Az év során sok kritika hangzott el a céltámogatások odaítélésére hozott döntés késedelmes időpontjára, illetve arra vonatkozóan, hogy az önkormányzatok csak év közben, jelentős késedelemmel szereznek biztos tudomást az igénybevehető céltámogatásról és ez terveik kialakítását és megvalósítását hátrányosan befolyásolja. A magas felhasználási arány azt is mutatja, hogy a gondok túlnyomó részét át lehetett hidalni.

 A céltámogatások 980 vízgazdálkodási fejlesztés (622 vízellátás, 358 szennyvízelhelyezési), 869 egészségügyi és szociális beruházás (6 városi kórház rekonstrukció, 73 szociális otthonban férőhely bővítése, 790 esetben egészségügyi gép-, műszer beszerzés) megvalósulását, 757 esetben oktatási és kulturális létesítmények (tantermek, tornatermek, kollégiumi férőhelyek), 40 helyen pedig szilárdhulladék lerakótelep megépítését segítették elő.

 A céltámogatásokkal megvalósuló fejlesztések - előbbiekben bemutatott - négy fő csoportjánál a felhasználás 52,7 %-a vízgazdálkodási, 28 %-a az oktatási és kulturális, 18,3 %-a egészségügyi és szociális területen, 1 %-a pedig szilárdhulladék lerakótelepek kialakítására történt meg.

 A céltámogatási rendszer alapvető funkcióját, az önkormányzati fejlesztések orientálását és a saját erő állami hozzájárulás összekapcsolását a kiemelten fontos társadalmi célok esetében eredményesen teljesítette 1992. évben. Az önkormányzatok által benyújtott pályázatok rendkívül magas száma igazolta, hogy a kiemelt társadalmi célok központi megjelölése, a feltételek meghatározása találkozott az önkormányzatok elgondolásaival, a valóságos fejlesztési igényekkel.

 Az év közben szerzett tapasztalatok azonban rámutattak a céltámogatási rendszer működésének korlátaira és hiányosságaira is, amelyek miatt a szabályozás tökéletesítése vált indokolttá. Ezért az Országgyűlés az év során törvényt alkotott a címzett és céltámogatások rendjéről. Ennek alapján 1993. évtől kezdődően előrelépés történik a helyi önkormányzatok címzett- és céltámogatásának igénybevételi, döntéselőkészítési és elszámolási rendje területén. Ugyanakkor a törvényben foglaltak alapján a helyi önkormányzatoknak a támogatási feltételrendszerre vonatkozóan több éves előrelátásra nyílik lehetősége.

 Az év során kialakításra került az önkormányzati feladatok teljesítését mérő és elemző naturális ellátottsági mutatószámrendszer, valamint ennek folyamatos (időszakos) karbantartását biztosító számítástechnikai programcsomag.

 Az önkormányzati információszolgáltatásra épülő adatbázis lehetőséget biztosít a támakörre vonatkozó (településpolitikai, fejlesztési programok, stb.) kormányzati döntések alaposabb számszaki előkészítésére.

 A beszámolóhoz mellékelt "Az önkormányzatok által fenntartott intézményekben ellátottak főbb összesített naturális adatai" elnevezésű táblázat az ágazati sajátosságoknak megfelelő szerkezetben tényadatokat és ezekből származtatott elemzési eredményeket tartalmaz az oktatás, a kultúra, az egészségügy, a szociálpolitika, a településgazdálkodás területéről.

4.4.2.4 A pénzmaradványok változása

 Az 1991. évi 17,9 milliárd forint pénzmaradvány-növekedéssel szemben 1992. évben csak 10,7 millárd forinttal nőtt egyenlegében a maradvány összege. Az előző évhez képest mérsékeltebb növekedés okai, hogy az önkormányzatok egy része még 1992. december hónapban kifizette a közalkalmazotti és köztisztviselői törvény által elismert 13. havi bért, valamint a dologi automatizmus hiánya miatt a tartalékok egy részét elköltötték.

4.4.2.5 Értékpapír- és hitelműveletek

 Az önkormányzatoknál lévő éven túl lekötött értékpapírok állománya az 1991. évi 404,7 millió forintról 3.669,3 millió forintra nőtt. Ezek főként államilag garantált kincstárjegyek, kötvények, s egyéb banki papírok. Az éven belüli értékpapírok 1991. évi 5.131,2 millió forintos állománya viszont több mint 30 %-kal 3.258,2 millió forintra csökkent.

4.4.2.6 A vagyon alakulása

 A vagyon legjelentősebb tételei a tárgyi eszközök, melyek az előző évi 304 milliárd forintról 393 milliárd forintra növekedtek. Ha figyelembe vesszük a közel 7 milliárd forintos értékpapír állományt is, az önkormányzatok vagyona eléri a 400 milliárd forintot.

 A helyi önkormányzatokról szóló 1990. évi LXV. törvény 107. §-a rendelkezett arról, hogy külön törvény határozza meg az állami tulajdonban lévő földek, erdők, más ingatlanok, vizek, valamint az összes természetvédelem alatt álló területek továbbá a közművek létesítményei, valamint tanácsok által és a tanácsok felügyelete alatt álló közüzemi célra alapított állami gazdálkodó szervezetek vagyonának önkormányzati tulajdonba adását, az önkormányzatok és a vállalatok közötti megosztását. E feladatra a Kormánynak megyei (fővárosi) vagyonátadó bizottságokat kellett létrehoznia.

 Az egyes állami tulajdonban lévő vagyontárgyak önkormányzatok tulajdonába adásáról szóló külön törvényt az Országgyűlés 1991. július 12-ei ülésnapján fogadta el. A törvény 1991. szeptember 1-jén lépett hatályba.

 Az önkormányzati törvény, illetőleg az önkormányzati vagyontörvény rendelkezései alapján az önkormányzatok tulajdonszerzése kétféle módon valósul meg: egyrészt a törvény erejénél fogva, másrészt a vagyonátadó bizottságok közreműködésével.

 Törvény erejénél fogva kerültek önkormányzati tulajdonba:

- a helyi önkormányzatokról szóló törvény alapján a tanács és szervei, valamint intézménye kezelésében lévő állami ingatlanok, erdők, vizek a védett természetvédelmi területek és a műemlékileg védett épületek, területek kivételével;

- a vagyonátadási törvény rendelkezései szerint a megszünt tanács által alapított ingatlankezelő szerv kezelésében álló lakóépületek, valamint vegyes rendeltetésű és nem lakás céljára szolgáló épületek, továbbá a tanácsi intézmények ingó vagyona.

 Törvény rendelkezése alapján a vagyonátadó bizottságok közreműködésével a következő vagyontárgyak kerülnek az önkormányzat tulajdonába:

- műemléki ingatlanok, védett természeti területek, beépítetlen belterületi földek;

- a volt tanácsi közüzemek vagyona;

- vizek, közcélú vízilétesítmények és víziközművek.

 Az önkormányzatokhoz kerülő állami vagyon különböző rendeltetésű elemekből áll. Tartalmazza az önkormányzatok működéséhez közvetlenül szükséges és a nem ilyen funkciót szolgáló vagyont is. Az elsődleges cél természetesen az volt, hogy az a vagyoni kör kerüljön az önkormányzatok tulajdonába, amelyek funkcióik ellátásához elengedhetetlenül szükségesek. Ilyen módon a vagyon döntő többsége az önkormányzati közszolgáltatásokat, valamint a közhatalmi helyi feladatok ellátását hivatott szolgálni.

 Az önkormányzati vagyontörvény megalkotásával és végrehajtásával az állam és a helyi önkormányzatok közötti tulajdonmozgás jelentős részében lezárult.

 A megyei vagyonátadó bizottságok és a Fővárosi Vagyonátadó Bizottság teljeskörű jelentést adtak a vagyonátadás helyzetéről.

 A jelentések alapján megállapítható, hogy az ország 19 megyéjében - Borsod-Abaúj-Zemplén megye kivételével - a vagyonátadás lényegében megtörtént. A vagyonátadó bizottságok a műemléki ingatlanok, a természetvédelmi területek, továbbá a muzeális értékek tekintetében folytatnak még eljárást.

 Borsod-Abaúj-Zemplén megyében nehezítette a vagyonátadást, hogy a közüzemi vállalatok tevékenysége nagy számú kistelepülést érint. Az eltérő érdekek egyeztetése, az önkormányzatok közötti megegyezés elősegítése az átlagosnál hosszabb időt vesz igénybe. Az 1993. év közepéig azonban ebben a megyében is befejeződhet a vagyonátadás.

 A vagyonátadás helyzete az országostól eltérő a fővárosban. Több milliárd értékű, nagy tömegű vagyonról kell a Fővárosi Vagyonátadó Bizottságnak döntenie. Az ingatlannyilvántartás rendezetlensége, az önkormányzatok nyilvántartásainak hiányosságai miatt lényegesen hosszabb idő szükséges a megalapozott vagyonátadáshoz. A kerületi önkormányzatok a vagyonfelméréshez csak ebben az évben kezdtek hozzá.

 A volt ingatlankezelő szervek kezelésében lévő lakás és nem lakás céljára szolgáló helyiségek a törvény erejénél fogva kerültek az önkormányzatok tulajdonába úgy, hogy a vagyonátadó bizottság igazolta a jogutód önkormányzat tulajdonjogát. Ezen vagyontárgyak esetében vitás kérdések csak ott merültek fel, ahol az adott épületben más önkormányzat intézménye vagy közüzeme is működött. Ebben az esetben az épületet vagy épületrészt az intézményt, közüzemet fenntartó önkormányzat tulajdonába kellett adni.

 Az olyan épületek, amelyek a vagyontörvény hatálybalépésekor nem a képviselőtestület és szervei számára meghatározott feladat- és hatáskör gyakorlására szolgáltak, nem adhatók önkormányzati tulajdonba. Ebben a vagyoni körben a legnagyobb gondot a műemlék megye- és városházák épületei okozták, ahol az állami szervek elhelyezésére szolgáló épületrészek az állam tulajdonában maradtak. Ez sok esetben váltotta ki az érintett önkormányzatok ellenérzését.

 A műemlék ingatlanok, illetve a védett természeti területek tulajdonba adásához a környezetvédelmi és területfejlesztési miniszter egyetértése is szükséges. Nehezítette a vagyonátadást, hogy az ingatlannyilvántartásban sok esetben az ilyen típusú ingatlan műemléki, illetőleg természetvédelmi jellege nem volt feltüntetve. Ugyancsak problémát okozott, illetőleg okoz, hogy a műemléki-, illetőleg a természetvédelmi hatóságok - érthetően - a tulajdonbaadás feltételeinek meglétére vonatkozó - hosszú időt igénylő - vizsgálat után adják csak meg.

 Ennek következtében a vagyonátadó bizottságok eljárása is rendszerint elhúzódik.

 A belterületi földekre az önkormányzatok csak az elmúlt év második felétől nyújtottak be igényeket. Ennek oka az, hogy nem álltak rendelkezésükre olyan nyilvántartások, amelyekből egyértelműen megállapítható, hogy melyek a számukra átadható területek.

 A legtöbb vitát az átalakuló állami vállalatok kezelésében lévő belterületi földek váltották ki. Az esetek nagy részében az önkormányzatok a kérelmet akkor terjesztették elő, amikor a vállalat az átalakulási tervet az Állami Vagyonügynökséghez már benyújtotta. Ebben az esetben a vagyonátadásra már nem kerülhetett sor.

 A legnagyobb értékű és az önkormányzatok működése szempontjából meghatározó jelentőségű volt a tanácsi alapítású közüzemek vagyonának önkormányzati tulajdonba adása.

 Az ilyen vállalatok vagyona - vagyonátadás szempontjából - több típusú vagyonelemet tartalmaz. Amennyiben a vállalat több önkormányzat szükségletét kielégítő közszolgáltatást látott el, ott:

- a kizárólag egy települést ellátó közmű vagyont, illetőleg a nem közmű vagyonnak azt a részét, amely kizárólag az adott települést szolgálja az érintett települési önkormányzatnak;

- a több települést ellátó és nem elválasztható vagyontárgyak esetében pedig vagy a megyei önkormányzat tulajdonába vagy - megállapodásuk alapján - az érintett települési önkormányzatok közös tulajdonába kellett adni.

 A vagyonátadó bizottságok igyekeztek elősegíteni az érintettek megállapodását. Ugyanakkor a közüzemi vállalatok vagyonátadásának előkészítése meglehetősen hosszú időt vett igénybe, mert előzetesen meg kellett történnie a teljes vagyon felmérésének, majd vagyoncsoportokra való bontásának. Csak ez után lehetett tájékoztatni az önkormányzatokat a vagyonátadás menetéről, valamint arról, hogy mely vagyontárgy tekintetében szükséges a megállapodás.

 A közüzemi vállalatok vagyonátadása során felmerült az a kérdés, amely már túlmutat a vagyonátadáson és a vállalatok további sorsát határozza meg: mégpedig az alapítói jogot gyakorló önkormányzat, illetve önkormányzatok kijelölése. E vállalatok nagy része esetében korábban a megyei tanács volt az alapító. Ugyanakkor a megyei önkormányzat a vagyonátadás során sok esetben nem, vagy csak igen kis tulajdoni hányadhoz jut. Ebből következően rendszerint a nagyobb vagyonhoz jutó önkormányzatok kapják az alapítói jogokat. Ez viszont azt jelenti, hogy a vagyonnak a vállalatra történő "visszabízásához" egyhangú döntést kell hozni az alapítói jogot gyakorlónak. Ellenkező esetben a vagyon nélkül maradt vállalat a felszámolás sorsára jut, amelynek a következményei a vagyonhoz jutó önkormányzatokat sújtják. Mindez azt eredményezte, hogy a közüzemi vállalatok vagyonátadása első fokon 1992. decemberében fejeződött be és jelenleg is tart még ott, ahol az eljárást meg kellett ismételni.

 Vizek, közcélú vízilétesítmények tekintetében az önkormányzatok a vártnál kisebb számban nyújtottak be igényt. Ennek oka e vagyoni kör nonprofit jellege és az a tény, hogy az ilyen vagyon fenntartása, működtetése jelentős költséggel jár.

 Gondot jelent a nem tanácsi alapítású, regionális víziközüzemi vállalatok kezelésében lévő, egy vagy több település viziközszolgáltatását biztosító, nem regionális rendeltetésű vízi- és szennyvíztisztító közművek vagyonátadása.

 A vita jogszabályban megkívánt feltételek értelmezéséből fakad. Nevezetesen abból, hogy az igényelt közművagyon mikor nem tekinthető regionális rendeltetésűnek, illetve mit jelent "a műszakilag elkülönítve üzemeltethetőség" fogalma. Az önkormányzatok nehezen fogadják el azt a tényt, hogy amíg a tanácsi alapítású víz- és csatornamű vállalatok teljes vagyona önkormányzati tulajdonba kerül, addig a nem tanácsi alapítású vállalatok esetén csak a közművagyonból - a működtető vagyonból nem - részesülhetnek és abból is csak az előbb említett feltételek fennállása esetén.

5. ELKÜLÖNÍTETT ÁLLAMI PÉNZALAPOK

Az 1992. évi előzetes számítások szerint az elkülönített állami pénzalapok összesen 133.902 millió forint pénzeszköz felett rendelkezhettek, a tény adatok szerint ez az összeg 167.302 millió forint. Az előirányzathoz képest valamennyi bevételi jogcimnél eltérés következett be. A legjelentősebb változás a költségvetési támogatásnál található, a költségvetési hozzájárulás a 32.300 millió forintos előirányzattal szemben 55.549 millió forintot ért el. E növekedést az 1992. évi pótköltségvetési törvénnyel összhangban - a munkanélküliek számának feltételezettnél gyorsabb növekedése miatt - a Szolidaritási Alapnak nyújtott 24.249 millió forintot kitevő támogatási többlet határozta meg. Az 1992. évi pótköltségvetésről rendelkező törvény szerint a Szolidaritási Alap költségvetési támogatásának a tényleges pénzszükséglethez kellett igazodnia. A támogatás növekedését a munkanélküliek számának gyors emelkedése mellett, a járulékfizetési fegyelem nem kielégitő volta is befolyásolta. ( 1992. végén a regisztrált munkanélküliek száma 663 ezer fő volt, ami 12,3%-os munkanélküliségi rátának felelt meg.) Ugyancsak az 1992. pótköltségvetésről szóló törvény rendelkezett a Kereskedelmfejlesztési és a Befektetésösztönzési Alap 800 és 200 millió forintos támogatás-mérsékléséről.

A folyó bevételek közül a gazdálkodó szervezetek műszaki fejlesztési járulék-befizetései, valamint a munkáltatók és munkavállalók szolidaritási járulék-befizetései az előirányzattól 4.622; 5.262; 1.535 millió forinttal elmaradtak. A munkanélküliek ellátásának folyamatos biztositása érdekében ez utóbbi két befizetésnél mutatkozó lemaradást a központi költségvetés ellentételezte. Általában elmondható, hogy a gazdaság egészére jellemző fizetési fegyelem romlás az elkülönitett állami pénzalapok bevételeinél is éreztette hatását. Hitelfelvételre - az M 0-ás autópálya épitésével összefüggésben - 3.844 millió forint értékben került sor.

A kiadások összességükben elérték a 145.107 millió forintot. Ezen belül a lakosságnak nyujtott folyó támogatás 65.986 millió forint volt. E kiadás szinte teljes egészében a Szolidaritási Alap által a munkanélküliek ellátására folyósitott járulékot és ennek társadalombiztositási járulék terheit jelentette. A munkanélküliek járadékjellegű ellátása mellett a foglalkoztatáspolitika az u.n. aktiv eszközei is fokozatosan előtérbe kerültek. Az aktiv foglalkoztatáspolitika elsődleges célja a munkanélküliek minél előbbi munkába állítása, illetőleg az elbocsátások mérséklése. Ennek megfelelően a Foglalkoztatási Alap kiadásain belül a képzés, átképzés szerepe egyre fokozódik, de emellett jelentős a munkanélküliek vállalkozóvá válásának ösztönzéséről, a részmunkaidős foglalkoztatás elősegítéséhez nyújtott támogatásokról sem.

Az elkülönített állami pénzalapok kiadásaik jelentős hányadát a vállalkozások élénkítésére fordították. A közvetlen támogatások - amelyek folyó támogatást és tőke kiadásokat is jelentettek - elérték a 18.240 millió forintot. E támogatások folyósítása több alapon keresztül történt (Erdőfenntartási, Idegenforgalmi, Kereskedelemfejlesztési, Befektetésösztönzési, Szakképzési, Vízügyi, Kultúrális, különböző kutatási, Műszaki Fejlesztési, Intervenciós, Rehabilitációs, Foglalkoztatási, Környezetvédelmi Alap). Jellegük szerint e támogatások az idegenforgalom fejlesztéstől kezdődően a szakmunkástanulók tanműhelyi oktatásának fejlesztéséig, a külkereskedelem, a külföldi működőtőke beáramlásának ösztönzésétől az új munkahelyek teremtéséig igen széles kört érintettek.

Ugyancsak jelentős (20.004 millió forint) meghaladó - mértéket ért el a költségvetési szerveknek, társadalmi szervezeteknek folyósitott támogatások. E támogatások az alapokat kezelő szervezetek működési feltételeinek biztosításán túl, az oktatás, (szakmunkás képzés, felsőfokú oktatás), a kultúra, a tudományos élet legkülönbözőbb területei felé áramoltak.

Az elkülönített állami pénzalapok - az 1992-ben érvényben levő jogi szabályozás lehetőségeit kihasználva - közel 4.877 millió forintot fordítottak különböző jellegű értékpapírok vásárlására, az ezzel "szemben álló" bevétel meghaladta a 2.061 millió forintot.

Az 1992. évi költségvetési törvényben előirányzottnak megfelelően a Központi Műszaki Fejlesztési Alap az egyes elkülönített állami pénzalapok felé fennálló pénzeszköz átadási és a központi költségvetésbe történő befizetési kötelezettségét egyaránt teljesítette.

6.  ADÓSSÁGSZOLGÁLAT

6.1  Az adósságszolgálati, kamattérítési kiadások és bevételek

A központi költségvetés adósságszolgálati, kamattérítési kiadásai 1992-ben sokkal gyorsabban nőttek, mint a mérlegblokkok legtöbbje: 190,5 milliárd forint összegük 77,9 %-kal (83,5 milliárd forinttal) haladta meg az 1991. évit, s 10,8 %-kal (18,5 milliárd forinttal) az előirányzottat is. Ezzel arányuk a költségvetés összes kiadásain belül elérte a 16,0 %-ot.

A Lakásalap megszünése (a részletes tájékoztatót a melléklet tartalmazza) miatt 1992-től a volt és fennmaradt kedvezményes kamatozású lakáshitelekkel, illetőleg a fedezetlenné vált lakásalap-kötvények forrásául kibocsátott kincstári és lakásfedezeti államkötvények terhei is e kiadási mérlegblokkban kerülnek elszámolásra. Az 1991. évi adósságszolgálati, kamattérítési kiadások összehasonlítható szerkezetben - 38,4 %-kal (30,6 milliárd forinttal) emelkedtek.

A kiadásokon belül mintegy 50 %-os részarányt képviselnek a költségvetési hiány finanszírozására felvett MNB hitelekkel összefüggő törlesztések és kamatterhek. További, mintegy 28 %-ot tesznek ki - a döntően 1990-ig keletkezett - az MNB-vel szemben fennálló, nem hiányt finanszírozó hitelekkel (ÁFI átvállalt refinanszírozási hitelei, vállalati forgóalap-rendezési hitel, nemzetközi pénzintézetek alaptőke-hozzájárulásának megelőlegezése, stb.) kapcsolatos adósságszolgálati terhek. A lakásfinanszírozással kapcsolatos kamat és törlesztési kötelezettségek együttes összege az összes kiadás mintegy 22 %-át teszi ki.

E kiadások bővülése a megnövekedett költségvetési hiány finanszírozási terheinek, a bevont források kamatfeltételei 1992-től teljeskörűen piacivá válásának a következménye.

Az adósságszolgálati bevételek 1992-ben elérték az 53,3 milliárd forintot. Az előző évihez viszonyított növekmény 67 % (21,4 milliárd forint). Az előirányzotthoz képest 17,5 % (8 milliárd forint) a többletteljesítés.

A kiadások és a bevételek egyenlegeként a költségvetésre 137,2 milliárd forint nettó teher hárult, ami 82,6 %-kal - összehasonlítható szerkezetben 46,3 %-kal több az 1991. évinél.

6.2  Az államháztartás adósságának alakulása

Az államháztartás belföldi jövedelemtulajdonosokkal szembeni adóssága 1992 végén 1.308,4 milliárd forintra emelkedett, ami 332,2 milliárd forinttal (34,0 %-kal) múlja felül az egy évvel korábbit. Ebből a központi költségvetés adóssága 1.282 milliárd forint, az 1991. év véginél 349,7 milliárd forinttal nagyobb. (Amennyiben a megszünt Szanálási Alap által kibocsátott szerkezetátalakítási kötvényadósság és az ugyancsak megszünt Lakás Alap által eladott fedezeti kötvényekből származó adósság már 1991 végén is a központi költségvetés adósságai között kerül figyelembevételre, az 1992. évi emelkedés csak 329,5 milliárd forint.)

A forintleértékeléssel kapcsolatos adósságok összege 888,9 milliárd forint, ami 111 milliárd forinttal nagyobb az egy évvel korábbi állománynál.

A számottevő növekedés okait az egyes adósságelemek változásainak ismertetése tartalmazza.

a/ Az 1991-ig keletkezett költségvetési hiányokat fedező MNB hitelekből származó adósság - mivel a jegybank 1992-ben ilyen formában már nem finanszírozta a költségvetést - a szerződések szerint esedékes törlesztési kötelezettségek teljesítése nyomán 2,9 milliárd forinttal, 489,4 milliárd forintra csökkent.

b/ A Magyar Nemzeti Bankkal szemben fennálló további adósságelemek közül

- a pénzintézeti alaptőke-juttatási hitel állománya 1,9 milliárd forint törlesztés eredményeként 1,9 milliárd forintra mérséklődött,

- a vállalati forgóalap-rendezési hiteltartozás állománya 10 milliárd forintra csökkent, miután a privatizációs bevételekből 8,6 milliárd forint soron kívüli törlesztés történt a költségvetésen kívül,

- 2 milliárd forint törlesztéssel megkezdődött a vállalati adósságrendezési hiteltartozás visszafizetése, így az állomány 18,5 milliárd forintra csökkent,

- az Állami Fejlesztési Intézet és annak jogelődje részére folyósított refinanszírozási hitelek átvállalásából eredő adósság az esedékes 6,4 milliárd forint (állami kölcsönök 5,8; nemzetközi beruházások 600 millió forint) visszafizetés révén 247 milliárd forintra csökkent,

- az MNB által a költségvetésnek továbbkölcsönzött világbanki hitelek állománya az új igénybevételek, illetőleg a minimális összegű törlesztés egyenlegeként 0,3 milliárd forinttal nőtt,

- a nemzetközi pénzintézetek alaptőke-hozzájárulásának megelőlegezésére nyújtott hitel 6,6 milliárd forintnyi, az állami forgóalap létesítésére folyósított hitel 40 milliárd forintnyi állománya nem változott.

 Az ismertetett változások következtében a központi költségvetés MNB-vel szembeni összes hiteltartozása 21,6 milliárd forinttal, 815,5 milliárd forintra mérséklődött.

c/ A különböző jogcímeken kibocsátott államkötvények állománya 1992-ben 274 milliárd forinttal 310,4 milliárd forintra nőtt. (Ha a szerkezetátalakítási és a Lakásalap-fedezeti kötvény szerepel az 1991. év végi állományban, a növekmény 253,9 milliárd forint.) Az 1992. végi állományból 121,4 milliárd forint volt a Magyar Nemzeti Bank tárcájában.

 Az emelkedés főbb okai:

- a költségvetési hiányt és a pénzintézeti alaptőke-juttatást finanszírozó értékpapírok állománya - beleértve a Magyar Nemzeti Bank által megvásárolt speciális kötvényekét is - 125 milliárd forint kibocsátás és 2,6 milliárd forint visszavásárlás eredőjeként 122,4 milliárd forinttal, 157,6 milliárd forintra emelkedett,

- 48,3 milliárd forint volt a kibocsátás a Magyar Nemzeti Bank volt rubelviszonylatú nettó követelései átvállalásának fedezetére,

- az állam által elengedett kedvezményes lakáshitel-tartozások miatt fedezetlenné vált Lakásalap-kötvények forrásául kibocsátott kincstári államkötvények állománya az 1992. év végén - 87 milliárd forint kibocsátás és 3,8 milliárd forint tőketörlesztés eredőjeként - 83,2 milliárd forint volt (ez a tartozás 1991 végén még nem állt fenn).

d/ A forgalomban lévő összes kincstárjegyek állománya 97,3 milliárd forinttal, 157,3 milliárd forintra emelkedett.

e/ A forint árfolyamváltozásából származó nem kamatozó adósság 1992 végi 888,9 milliárd forint állománya - az év folyamán több ízben megvalósult, egyenként kisebb mértékű leértékelések hatására - 111 milliárd forinttal múlta felül az egy évvel korábbit. Az árfolyamváltozás államadósságra gyakorolt hatásának kezelését a Pótköltségvetési Törvény 14. §-a módosította.

f/ Az államháztartás adósságának további elemei közül a központi költségvetési szervek tartozásai - a bázisból leszámítva az akkor még ott szerepelt 1,9 milliárd forint szerkezetátalakításikötvény-adósságot - 5,8 milliárd forinttal nőttek, az önkormányzatokéi viszont 2,4 milliárd forinttal csökkentek.

A nem belföldi jövedelemtulajdonosokkal szemben fennálló államadósság 1992 év végén 133 milliárd forint volt, az egy évvel korábbinál 11,7 milliárd forinttal több. Az adósság fő tényezői a korábban felvett kormányhitelekből, a devizatartalékok feltöltésére külföldi szervezetek és országok nyújtott hitelkeretekből, s a nemzetközi fejlesztési intézmények - Nemzetközi Újjáépítési és Fejlesztési Bank (Világbank), Európai Újjáépítési és Fejlesztési Bank (EBRD) - által nyújtott hitelekből felhalmozódott tartozások.

A transzferábilis rubelben fennálló államadósság 8,1 milliárd forinttal növekedett. E növekedés a korábbi áruhiteleknek kormányhitellé történő átértékelése miatt következett be.

Az adósságállomány egyetlen összetevője, amely nem érinti a bevételeket és kiadásokat, a devizatartalékok feltöltésére kapott összegek. A hitel rendeltetése ugyanis nem közvetlen állami feladatok finanszírozása. A befolyt összegeket a költségvetés devizabetétként helyezi el a Magyar Nemzeti Banknál. Ezen adósságelem 1992 végi állománya 80,7 milliárd forint, 4,3 milliárd forinttal több az egy évvel korábbinál. A növekményből 1,3 milliárd forint az új felvét az EBRD-től, a további 3 milliárd forint árfolyamváltozás következménye.

7. NEMZETKÖZI KAPCSOLATOK

1992-ben a központi költségvetés nemzetközi elszámolásokból származó bevétele az előirányzottnál közel 2,3 milliárd forinttal több lett, s elérte a 10290 millió forintot. Ennek 90,5%-a különböző jellegű hitelműveletekhez kapcsolódott.

A Magyar Állam elsősorban az export elősegítése érdekében a korábbi esztendőkben kedvező kamatfeltételű kormányhiteleket nyújtott a fejlődő világ és a volt szocialista országok számára. E hitelekből tőke és kamatterheinek törlesztése címén a központi költségvetésnek 2 milliárd forintot meghaladó bevétele keletkezett.

A Világbanktól, az EBB-től, az EBRD-től felvett állami hitelek meghaladták a 4,7 milliárd forintot, s közel 2,5 milliárd forintot ért el a Magyar Állam által korábbi esztendőkben felvett - és belföldön továbbkölcsönzött - hitelek törlesztése és kamata.

A Vegyes bevételek megközelitették az 1 milliárd forintot. E bevételek 81,6 %-a az Amerikai Egyesült Államok által nyújtott energiasegélyhez kapcsolódott. E segély a Társadalombiztositási Alapnál - az energiaáremelés kompenzációjának fedezeteként - került felhasználásra.

A kiadások összességükben 10,4 milliárd forintot értek el, ami az előirányzottnál 6,6 milliárd forinttal kisebb. Az előzetes kormányközi (államközi) tárgyalások arra engedtek következtetni, hogy a magyar-orosz államközi szerződés keretében a kormányhitel-törlesztésekre 1992-ben sor kerül. Ennek megfelelően a volt Szovjetuniótól felvett kormányhitelkből 4 milliárd forint törlesztésre került volna. Ez a törlesztés megállapodás hiányában elmaradt.

Az előirányzottnál alacsonyabb szinten teljesültek a világbanki hitelekkel kapcsolatos állami terhek. Ez az állami hitelfelvétel belföldi kereskedelmi bankok felé történő továbbkölcsönzése mellett az esedékes hitel-törlesztések (tőke és kamat törlesztések) mérséklődését is jelentette.

Megtakarítás mutatkozott a vegyes kiadásoknál is. E megtakarítást az Orosz Köztársaságnak nyújtandó gyógyszer segély pénzügyi realizálásának 1993-ra történő áthúzódása határozta meg.

8. A KÖLTSÉGVETÉS EGYÉB BEVÉTELEI ÉS KIADÁSAI

8.1 Rendkívüli kiadások

Ezen a jogcímen a központi költségvetésből összességében 9.530 millió forint került kiutalásra. Ez az előirányzatot 530 millió forinttal haladta meg.

Az előirányzathoz képesti többlet (pótelőirányzat) egyrészt a szovjet csapatkivonással összefüggő kárelhárítási munkálatokra biztosított összegnél, másrészt az esztergomi régi Papi Szemináriummal kapcsolatos kártérítési kötelezettség kifizetésénél jelentkezett.

A pótelőirányzatok ellensúlyaként mindkét esetben a szovjet csapatkivonás révén felszabaduló ingatlanok hasznosításából származó - a Kincstári Vagyonkezelő Szervezet által a központi költségvetésbe befizetendő - többletbevételek lettek számításba véve. A Kincstári Vagyonkezelő Szervezet a befizetési kötelezettséget azonban nem tudta teljesíteni, viszont a környezetvédelmi munkák várható többletköltségeire tekintettel, a kiutalás Kormány 3623/1992.számu határozata alapján megtörtént.

A költségvetési címen belül az egyes előirányzat-csoportok pénzforgalmi teljesítése a következők szerint alakult:

Az EXPO fejlesztési céljaira előirányzott 2.000 millió forint teljes összegében átutalásra került az Állami Fejlesztési Intézet erre a célra megnyitott számlájára. Az ÁFI által 1992-ben folyósított 1.151 millió forint főbb tételelei az alábbiak voltak:

- kártalanítás, kisajátítás 840 millió Ft

- tervezési, engedélyezési dokumentumok készítése 20"

- bontásokra (Dunapart, teherpályaudvar) 224"

- tereprendezés, közművesítés 9"

- egyéb (szakértői díjak, vizsgálati költségek) 58"

Összesen 1.151"

Az év végi pénzmaradvány 1993-ban a Világkiállítási Alap bevételei között kerül felhasználásra.

A kárpótlással összefüggő 5.400 millió forint előirányzatból - a büntetőeljárásról szóló törvény alapján - mintegy 104 millió forint került felhasználásra az állammal szemben megállapított kártalanítások címén. A fennmaradó 5.296 millió forint az Országos Társadalombiztosítási Főigazgatóság Nyugdíjfolyósító Igazgatóság pénzbeli, személyi kárpótlások kifizetésére alkamas számlájára került átutalásra azzal, hogy a felhasználásról 1993-ban kell elszámolnia.

A szovjet csapatkivonással összefüggő károk feltárására és a környezetvédelmi munkák megkezdésére az 500 millió forint előirányzaton felül még 430 millió forint került felhasználásra.

A megemelt költségvetési előirányzatból 830 millió forintot az Állami Fejlesztési Intézet kapott meg. A program keretében 20 kiemelt volt szovjet objetum kárelhárítási teendői kezdődtek meg, melyre ténylegesen 570 millió forintot fordítottak. A maradványt a még hátralévő környezetvédelmi munkák finanszírozására használják fel.

Ugyancsak ennek az előirányzatnak a terhére kellett visszapótolni a Központi Környezetvédelmi Alap részére az azonnali beavatkozást igénylő havária-jellegű károk elhárítására az általa 1991-ben megelőlegezett 100 millió forintot.

A volt egyházi ingatlanok visszaadásával kapcsolatos kiadások 1.100 millió forintos előirányzatával szemben a tényleges felhasználás 1.200 millió forint volt - a következő bontásban:

Esztergomi ún. Sötétkapu és pincerendszer tulajdonrendezésével kapcsolatos kártérítésre (3008/1992. Korm.hat) 100 millió Ft

Papi Szemináriummal összefüggő kártérítésre (3168/1992. Korm.hat) 100 "

Egyházi ingatlanok tulajdoni helyzetének rendezésére (3529/1992 és a 3623/1992 Korm.hat.) 1.000 "

Összesen 1.200 "

8.2  Kezességbeváltás

Az 1992- ben érvényben lévő - egyedileg vállalt - garanciák teljes összege 81,7 milliárd forint volt, amelynek 12,5 milliárd forint volt az adott évi üteme. Ebből az összegből 3,6 milliárd forintot kellett a költségvetésnek ténylegesen kifizetnie.

Az egyedi garanciák érvényesítése során a Mátraaljai Szénbányák 883, a DUTÉP 180, a MEDINVEST 30 millió forint összegű tartozásáért kellett a költségvetésnek helytállnia. A kereskedelmi bankok ún. "örökölt" kétes kintlévőségeihez kapcsolódó garancia alapján kifizetésre került az Magyar Hitelbank Rt 2,3 milliárd forint összegű követelése. Mindezeken túlmenően megkezdődött - a gabonaágazat értékesítési gondjainak megoldására - az 1990-91 évi termésből a Szovjetunióba illetve Albániába történő búza és liszt szállításokra 1991-ben vállalt - 110 millió $ összegű - költségvetési garancia beváltása is; erre 1992-ben 199 millió forint kifizetés történt.

Az intézményesen, jogszabály alapján vállalt garanciák miatt 704 millió forintot fizetett ki a költségvetés.

Ebből 429 millió forint a korábban - 1988 előtt - állami garanciával kibocsátott vállalati kötvények kamat- és törlesztőszelvényei költségvetési forrásból történő kényszerű beváltásával függött össze. A kötvénykibocsátások fizetésképtelensége esetén ugyanis a Pénzügyminisztériumnak kellett a kötvénytulajdonosok esedékességekor történő kielégítéséhez a szükséges fedezetet a forgalmazó pénzintézetek rendelkezésére bocsátania.

A garanciabeváltásokra tehát 1992-ben összesen 4,3 milliárd forint kifizetés történt. Ez az összeg jelenleg az adósok állammal szembeni tartozásai, amelyeket az éves költségvetési törvényben foglaltaknak megfelelően adók módjára kell behajtani.

Az előző évihez hasonlóan 1992-ben is gyakorlatilag az energiahordozók teljes importja a költségvetés kezességvállalása mellett bonyolódott le. E kezességvállalásokra a törvény az összeget tekintve korlátlan lehetőséget biztosított a Kormány számára, így a vállalás a szükséges import mennyiségéhez igazodott. Az év egészében - általában 3 hónapos lejáratra - a szükségleteknek megfelelő tételekben összesen 905,5 millió $ értékű importra vállalt a Kormány garanciát; ez az aktuális árfolyamon számítva 75,5 milliárd forintot tett ki. Az energiahordozók importjához kapcsolódó garanciák beváltására ezideig még nem került sor.

A Költségvetési Törvény 24. §-a alapján a költségvetés nemzetközi ügyletek kapcsán - nemzetközi fejlesztési intézményektől történő nem állami (Magyar Nemzeti Bank általi, gazdálkodói-vállalkozói) hitelfelvételek, az Exportgarancia Rt. által kötendő hitelszerződések - is vállalhat kezességet összegszerű korlátozás nélkül. Ugyanakkor a korábban vállalt kezesség egy része beváltásra is kerül.

1992-ben új kezességet a Nemzetközi Újjáépítési és Fejlesztési Bank (Világbank) által két programra - Vállalati reformkölcsön, Termékpiac-fejlesztési program - a Magyar Nemzeti Bank által fölvett 27,3 milliárd forint (299,2 millió US dollár) hitelnél vállalt a központi költségvetés.

A korábbi kezességvállalási szerződések nyomán 80,7 millió forint kifizetésére került sor öt költségvetési szerv által három világbanki program (növénytermesztés, agráripari korszerűsítés, integrált állattenyésztés) keretében fölvett hitelek kapcsán. Az intézmények ugyanis a Világbank felé történő törlesztési és kamattermekre fedezettel nem rendelkeztek.

III.

TÖRVÉNYEKBEN ELŐÍRT BESZÁMOLÁSI ÉS TÁJÉKOZTATÁSI KÖTELEZETTSÉGEK

1. A KÖLTSÉGVETÉSI ELŐIRÁNYZATOK ÁTCSOPORTOSÍTÁSA

A fejezetek saját hatáskörben végrehajtott intézkedései a fejezetek közötti átcsoportosításokról - az évközi feladat- és hatáskör-változások miatt - a költségvetési szervek átszervezésével és a feladatok átcsoportosításával kapcsolatos módosításokat, valamint a fejezeti kezelésű előirányzatok esetenként más fejezethez kerülő részének átcsoportosításait foglalják magukba.

a/ Hatáskörváltozások miatti feladatátcsoportosítások:

- a Pethő Alapítvány a Miniszterelnöki Hivataltól a Művelődési és Közoktatási Minisztériumhoz került átcsoportosításra (átcsoportosítás összege: 90,3 millió forint),

- a Belügyminisztériumtól a Nemzetbiztonsági Hivatal vette át a Felderítő osztagot (átcsoportosítás összege: 163 millió forint).

b/ Új szervezetek létrehozása, illetve megszüntetése miatti átcsoportosítások:

- a Hadiipari Hivatal létrehozásához az Ipari és Kereskedelmi Minisztérium, a Nemzetközi Gazdasági Kapcsolatok Minisztériuma és a Honvédelmi Minisztérium járult hozzá összesen 32 millió forinttal,

- a Pénzügyminisztérium és a Honvédelmi Minisztérium közötti feladatátadás miatt 1,8 millió forint a Honvédelmi Minisztériumhoz került átcsoportosításra,

- a Miniszterelnöki Hivatalban megszünt Dunai Vízlépcső kormánybiztosi iroda feladatainak átvétele miatt 14 millió forintot a Környezetvédelmi és Területfejlesztési Minisztériumnak, valamint a Közlekedési, Hírközlési és Vízügyi Minisztériumnak adtak át,

- a Miniszterelnökség fejezetnél megszűnt Közvéleménykutató Intézet egyes feladatainak átvétele miatt a Magyar Tudományos Akadémiához 4,4 millió forint került át.

c/ Feladatátcsoportosításból adódó átcsoportosítások:

- a Magyar Honvédség keretein belül működő Katonai Iroda a Köztársasági Elnöki Hivatalhoz került (átcsoportosítás összege: 5,6 millió forint),

- a Katonai Bíróságok megszüntetése, illetve átalakítása miatt a Honvédelmi Minisztériumtól az Igazságügyi Minisztériumhoz került át 50,7 millió forintos előirányzat,

- a Honvédelmi Minisztérium 13,1 millió forintot adott át a Teleki Alapítvány javára,

- a kárpótlással kapcsolatos Földhivatalokhoz tartozó feladatok miatt 700 millió forint került át a Pénzügyminisztérium "Reorganizációs program" kerete terhére a Földművelésügyi Minisztériumhoz.

d/ A fejezeti kezelésű előirányzatok felhasználása miatti átcsoportosítások:

- a Miniszterelnökség fejezetben jóváhagyott 324,9 millió forintos előirányzat a Dunai Vízlépcső rehabilitációjára négy tárca között került megosztásra a következők szerint:

= Környezetvédelmi és Területefejlesztési Minisztérium 70 millió forint,

= Közlekedési, Hírközlési és Vízügyi Minisztérium 362 millió forint,

= Magyar Tudományos Akadémia 53 millió forint,

= Miniszterelnöki Hivatal 10 millió forint,

- a Művelődési és Közoktatási Minisztérium fejezetben szereplő hallgatói juttatások előirányzatából a:

= Belügyminisztérium 17,5 millió forintot,

= Népjóléti Minisztérium 83,2 millió forintot,

= Földművelésügyi Minisztérium 81,8 millió forintot,

= Ipari és Kereskedelmi Minisztérium 14,6 millió forintot

 kapott,

- a külföldi diákok támogatására szogáló előirnyzatból a fenti fejezetek összesen 3,5 millió forintos, a hallgatói létszám képzési többlete miatt összesen 1,9 millió forintos támogatásban részesültek,

- a Népjóléti Minisztérium fejezetben jóváhagyott szakmai célprogramok terhére (a hajléktalanok ellátására, a térségi válságkezelő programokra, az intenzív és koraszülött ellátásra, az egyes lakossági csoportok támogatására, a falugondnoki rendszer fejlesztésére) az önkormányzatok 575 millió forintos többlettámogatást kaptak.

Az Országgyűlés 1992. évben az előirányzatokat is érintően két alkalommal módosította a költségvetési törvényt, valamint elfogadta a Magyar Köztársaság 1992. évi pótköltségvetéséről szóló törvényt, amely szintén több ponton módosította az eredetileg jóváhagyott előirányzatokat.

Az 1992. évi XLIII. számú törvénymódosításban az Országgyűlés a munkanélküli ellátásban nem részesülő egyes munkanélküliek szociális támogatására 800,7 millió forintot csoportosított át a Népjóléti Minisztérium fejezetből a Munkaügyi Minisztérium fejezetbe. Az 1992. évi LXXXVI. törvényben a költségvetési törvényt módosította az Országgyűlés, és a Magyar Televízió 1 milliárd forintos zárolt tartalékának felhasználásáról döntött.

A Magyar Köztársaság 1992. évi pótköltségvetéséről szóló LXX. törvény a Kereskedelemfejlesztési Alap támogatását 4.000 millió forintról 3.200 millió forintra, a Befektetési Alap támogatását pedig 2.000 millió forintról 1.800 millió forintra csökkentette.

Ide tartozik még az igazgatási kiadások csökkentéséről hozott 58/1992. OGY határozatban elfogadott 1.147,1 millió forintos előirányzatmódosítás.

A Kormány hatáskörébe tartozó átcsoportosítások alapvetően az év során kormányhatározatok szerint végrehajtott módosítások. Így:

- 1992 augusztusában, majd szeptemberében a mezőgazdasági és élelmiszeripari exporttámogatásból 1.000 és 780 millió forint átcsoportosítására került sor az agrárpiaci támogatás forrásaihoz. Ugyancsak szeptemberben a reorganizációs keretösszeg is csökkentésre került 900 millió forinttal, ami szintén az agrárpiaci támogatás felhasználásait növelte;

- 1992 decemberében újabb átcsoportosításokra került sor, amikor a kormánytárgyalások eredményeként jelentős MÁV támogatásnövelésre került sor. Az 5.700 millió forintos többlettámogatás forrásai a következő egyéb támogatások csökkentése révén valósulhatott meg:

= a mezőgazdasági és élelmiszeripari export-támogatásból és agrárpiaci keretből 700 millió forint,

= az egyéb vállalati támogatásokból 900 millió forint,

= a normatív termelési árkiegészítés és dotáció csökkent munkaképességűek támogatását szolgáló keretből 1.500 millió forint,

= a folyamatban lévő beruházások előirányzatának 800 millió forintos csökkentéséből és

= a Pénzügyminisztérium garanciabeváltás előirányzatából 1800 millió forint.

Az átcsoportosítások másik része az általános tartalék felhasználására irányult, melynek részletes bemutatására külön pontban kerül sor. Ezenkívül ide tartozik még

- a Kormány által év közben elrendelt támogatáscsökkentés, összesen 7.280 millió forint és pénzmaradvány elvonás, összesen 2.021 millió forint,

- a társadalombiztosítási járulék mértékének emelése miatt év közben felosztásra került pótelőirányzat a központi költségvetési szerveket érintően 879,5 millió forint, az önkormányzatokat érintően pedig 1.100 millió forint,

- valamint a 7.000 milliárd forintos bérpolitikai keret felosztása, amelyből 1.828 millió forint a központi költségvetési szervekhez, 3.437 millió forint az önkormányzatokhoz, 1.734 millió forint pedig a Társadalombiztosítás által finanszírozott intézményekhez került átcsoportosításra.

2. A TARTALÉK- ÉS KÖZPONTOSÍTOTT ELŐIRÁNYZATOK FELHASZNÁLÁSA

2.1  A költségvetés általános tartalékának felhasználása

Általános tartalék felhasználás összesen: 6.124 millió forint.

Az 1992. évi költségvetés általános tartalékának eredeti előirányzata 5.000 millió forint volt. Évközben a törvény ezt az összeget 5.063,4 millió forintra módosította. Az előirányzat-módosításra a költségvetés jóváhagyása és kihírdetése során keletkezett hibák korrigálása miatt került sor.

A költségvetési törvény 70 § /1/ bekezdése szerint az igazgatási kiadások évközi differenciált csökkentéséből megtakarított 1.147,1 millió forint szintén az általános tartalékot növelte. Így az éves szinten felhasználható általános tartalék összege 6.210,5 millió forintra nőtt. (Ebből ténylegesen az év során 6.123,7 millió forint került kifizetésre.)

A rendelkezésre álló összeg teljes egészében a központi költségvetési szerveknél került felhasználásra.

Az általános tartalékból 1992. évben 13 fejezet részesült az év közben jelentkező többletfeladatok és rendkívüli kiadások függvényében, differenciált mértékben.

Ezek közül is jelentős nagyságrendet képviselt a Belügyminisztérium, a Miniszterelnökség, a Művelődési és Közoktatási Minisztérium, valamint a Pénzügyminisztérium. A tartalék célok szerinti felhasználása a következők szerint alakult:

- az Országgyűlés a Társadalombiztosítási Önkormányzatok felügyelő bizottsági tagjainak tiszteletdíjára (17,3 millió forint);

- a Miniszterelnökség a Kárpótlási Hivataloknál jelentkező többletfeladatokra az újabb törvényi kötelezettségek miatt (550 millió forint),

- a Világkiállítási Programiroda költségvetésének kiegészítésére (188,9 millió forint), új hivatalok felállítására (70 millió forint), alapítványi támogatásokra (550 millió forint);

- az Igazságügyi Minisztérium Büntetésvégrehajtás létszámfejlesztésre és a fennálló adósságállományának rendezésére (467 millió forint);

- a Magyarok III. Világkongresszusának megrendezésére (60 millió forint);

- az Egyházak nemzetközi rendezvényeinek támogatására (25 millió forint);

- a Belügyminisztérium a rendőrség és a határőrség kiemelt feladataira (1510 millió forint), alapítványi támogatásra (220 millió forint);

- a hatékonyabb vámkiszabás és beszedés, valamint a vámügyintézés feltételeinek javítására a Vám- és Pénzügyőrség (186 millió forint);

- a közúti határátkelőhelyek bővítésére, felújítására a Határőrség és a Vám- és Pénzügyőrség (106 millió forint);

- a Művelődési és Közoktatási Minisztérium a Magyar Köztársaság Művészeti Alapjának támogatására (62 millió forint), az Alapítványok támogatására (100 millió forint), a Magyar Állami Operaház bérhelyzetének javítására (100 millió forint), a levéltári iratok átvételével kapcsolatos többletfeladatára (31 millió forint), a magyarországi nemzeti és etnikei kisebbségek, valamint a határon túli magyar diákok oktatásának támogatására (53 millió forint);

- a területi főépítészi rendszer és a műemlékvédelmi szervezet kialakítására (70 millió forint);

- pártszékházak felújítására, valamint a pártok elhelyezése miatt ingatlanok bérleti jogának megszerzésére (120 millió forint);

- a szakszervezeti választások előkészítésére (100 millió forint);

- a Társadalombiztosítási önkormányzatok választására (260 millió forint);

- a vagyonnyilatkozatok feldolgozásának előkészítésére az Adó- és Pénzügyi Ellenőrzési Hivatal (550 millió forint);

- a minisztériumok és egyes intézményeik közötti bérfeszültségek rendezésére az Igazságügyi Minisztériumnak, a Művelődési és Közoktatási Minisztériumnak, a Környezetvédelmi és Területfejlesztési Minisztériumnak, valamint a Magyar Tudományos Akadémiának (összesen 11,9 millió forint);

- rendkívüli felújítási munkák fedezetére a Népjóléti Minisztériumnak, a Művelődési és Közoktatási Minisztériumnak, valamint a Földművelésügyi Minisztériumnak (összesen 350 millió forint);

- a Szigetköz kárainak enyhítésére (100 millió forint);

- egyéb évközi rendkívüli kiadásokra összesen 263 millió forint (Belügyminisztérium, Miniszterelnöki Hivatal, Környezetvédelmi és Területfejlesztési Minisztérium, Külképviseletek, Ipari és Kereskedelmi Minisztérium, Országos Terstnevelési és Sporthivatal).

2.2  A bérpolitikai céltartalék felhasználása

Az 1992. évi állami költségvetés - céltartalékként - az oktatási ágazatban dolgozók, valamint a művészeti, közművelődési és közgyűjteményi dolgozók 1992. szeptember 1 napjától kötelező központi bérfejlesztésére és a hozzákapcsolódó járulékokra 3.210 millió forint bérpolitikai keretet irányzott elő, az egyéb költségvetési szervek dolgozóinak évközi béremelését 3.790 millió forint szolgálta.

A központi keretek teljes mértékben felhasználásra kerültek az alábbi megoszlás szerint.

millió forint

Ágazat, Köz- Önkor- Társadalom- Össze-

terület pont mányzat biztosítás sen

oktatás, közművelődés 593 2.617  3.210

egészségügyi és szo-

ciális ellátás 110 488 1.622 2.220

kutatás 110   110

államhatalom és ál-

lamigazgatás terü-

leti szervei, a rend-

biztonsági ágazatba

tartozó egészségügyi,

oktatási, közművelődé-

si terület 479 381  860

védelem ágazat 400   400

tartalék 200   200

ebből:

oktatás; közművelődés 70   70

rendbiztonsági ágazat  130   130

Összesen: 1.812 3.486 1.622 7.000

Az egyéb területeken a bérfejlesztés 1992. július 1-jei hatállyal valósult meg. Az egészségügyi területen a tényleges kifizetés az év végére tolódott el, tekintettel arra, hogy a társadalombiztosítási finanszírozás miatt szükség volt a Társadalombiztosítás Alapról szóló törvény módosítására is. Az oktatási és közművelődési ágazatban a végrehajtás során gondot okozott az a tény, hogy előzetesen a köztudatba került a 2000 forintos béremelés, mint kötelezettség, annak ellenére, hogy a törvény csak keretösszeget állapított meg. A 200 millió forintos tartalék felosztásakor - 1992. év novemberében - ezt az ellentmondást sikerült feloldani. A tartalék év végi felosztása egyben azt is jelentette, hogy a béremeléssel érintett intézmények 1993. évi előirányzatait év közben módosítani kellett.

2.3  A helyi önkormányzatok központosított előirányzatainak felhasználása

A helyi önkormányzatok központosított előirányzatai között nem került sor a költségvetési törvény 45. §-ában foglalt felhatalmazás alapján kormányintézkedésekre.

Az előirányzatok változásáról és felhasználásáról a VIII. Belügyminisztérium fejezet 25 cím 5 alcímében történik meg a részletes beszámolás.

3. A KÖLTSÉGVETÉS KEZESSÉGVÁLLALÁSAI

Az 1992. évi költségvetésről szóló törvény 23.§-ában a Kormány felhatalmazást kapott arra, hogy olyan esetekben, amikor azt nemzeti érdek, így a külső és belső egyensúlyviszonyok javítása, illetőleg romlásának megakadályozása szükségessé teszi, a költségvetés terhére kezességet vállaljon.

Az elvállalható, eseti, egyedi költségvetési kezességvállalások év során esedékessé váló összege a törvény szerint nem haladhatja meg a kiadási főösszeg 2 %-át, kivéve, ha a kezességvállalás kőolaj, földgáz és villamosenergia beszerzéséhez kapcsolódik. Ez a mérték - 21 014,8 millió forint - kizárólag az Országgyűlés előzetes jóváhagyásával léphető túl.

Az év során a Kormány 16 esetben, összesen 34,1 milliárd forint összegben vállalt, garanciát, amelynek 1992-ben 1,7 milliárd forint, 1993-ban 15,1 milliárd forint, 1994-2003 között 17,3 milliárd forint beváltása esedékes.

A vállalat garanciákból az élelmiszergazdaság 9,4, a MÁV 18,2 milliárd forinttal részesedett. A RÁBA MVG Rt 2, a DIMAG Rt 2,1 milliárd forint összegű hitelt vehetett fel költségvetési kezességvállalás mellett. Ezeken túlmenően kisebb - egy milliárd forint alatti - garanciavállalásra került sor az Ózdi Kohászati Üzemek, a Postabank Rt, az IKARUS Járműgyártó Rt, a szénbányászat, a gyógyszeripar esetében.

Az 1991. előtt egyedileg vállalt garanciákból 1992-ben még 5 darab, összesen 3 milliárd forint összegű garancia volt érvényben; ezek 1992. évi üteme 714 millió forint volt.Az 1991-ben vállalt öt nagy egyedi garancia 44,6 milliárd forintnyi teljes összegéből 1992-ben 10,1 milliárd forint volt az aktuális rész.

Az 1992- ben érvényben lévő garanciák teljes összege így 81,7 milliárd forint volt, amelynek 12,5 milliárd forint volt az adott évi üteme. Ebből az összegből 3,6 milliárd forintot kellett a költségvetésnek ténylegesen kifizetnie.

4. A KÖLTSÉGVETÉSI PÉNZELLÁTÁS IDŐARÁNYOSTÓL VALÓ ELTÉRÉSE

4.1  Központi költségvetési szervek

 A fejezetekhez tartozó költségvetési szervek működési költségvetését érintő - az évközi változásokkal módosított - költségvetési támogatás havi összege, egyenlő részletekben, automatikusan megillette a fejezeteket. A felújítási, nagyjavítási előirányzatok támogatását a feladatok pénzügyi teljesítéséhez és a kiadások teljesítésébe bevont bevételek beérkezéséhez igazodóan - a havi pénzellátási tervben, külön igénylés alapján - folyósította a Pénzügyminisztérium.

 A gazdálkodási év során a feladatok egyenetlen teljesítése, illetőleg az Áht-ban előírt, a kiadások és a bevételek hullámzására tekintettel nem lévő, egyenletes finanszírozás következtében átmeneti likviditási gondok, vagy túlfinanszírozás esetenként jelentkezett. A havi pénzellátás az intézmények feladatai ellátásában jelentősebb zavarokat nem okozott.

4.2  Elkülönített állami pénzalapok

Az elkülönített állami pénzalapok 1992-ben 148.555 millió forint bevétellel rendelkeztek, ebből a központi költségvetés által átutalt támogatás 55.549 millió forint volt, az összes bevétel 37,3 %-a. A költségvetési támogatásban részesült alapok többsége saját bevétellel is rendelkezett. Az alapok bevételeinek és kiadásainak teljesülése általában nem havi egyenlő ütemű. A bevételek gyakoriságát az adózásrendjéről szóló törvény előírásain túl a gazdálkodók (befizetésre kötelezettek) pillanatnyi pénzügyi, likviditási helyzete, s fizetési morálja is befolyásolja. A kiadások teljesítésére szintén az ütemtelenség volt a jellemző. Ezek a tényezők együttesen befolyásolták az 1992. évi költségvetési támogatások mértékét, az időarányos szinttől való eltérés tényét. Emelett nem szabad figyelmen kívül hagyni az alapok rendelkezésére álló - 1991. évről áthúzódó - szabad pénzeszközök 18.747 millió forintos szintjét sem.

Egyes alapokra a szabad pénzeszközök felhalmozódása volt a jellemző, s ezért a költségvetési támogatás a havi egyenletes üteműtől eltérő volt. Igy pl: a Foglalkoztatási Alap június-július havi "járandóságát" augusztus - december hónapokban kapta meg. Ezzel ellentétes előjelű folyamat zajlott le a Szolidaritási Alapnál. A munkanélküli ellátásban részesülők számának gyors növekedése miatt és a munkáltatók, munkavállalók járulékfizetésének ütemtelen volta miatt - az 1992. évi pótköltségvetésről szóló törvénnyel összhangban - a központi költségvetés kiadásai az előirányzatot mind összességükben, mind havi ütemezésükben meghaladták.

Az 1992. évi pótköltségvetésről szóló törvény a Kereskedelemfejlesztési és a Befektetésösztönzési Alap költségvetési támogatását 800, illetőleg 200 millió forinttal mérsékelte. E csökkentést csak a havi egyenlő ütemű átutalások felfüggesztésével lehetett végrehajtani.

5. A KÖLTSÉGVETÉSEN KÍVÜL KEZELT BEVÉTELEK ÉS KIADÁSOK, A SZÁMLÁK FORGALMA, ÁLLOMÁNYÁNAK VÁLTOZÁSA

5.1  A központi költségvetési szervek letéti számlái

A felülvizsgálatokat követően a letéti kezelés, letéti számlák vezetése szűk körben, és a jogos, speciális igényeknek megfelelő jogcímeken fordult elő. A jelentősebb letéteket a következő táblázat szemlélteti.

Millió forintban!

Letétet kezelő megnevezése, Bankszámla egyenleg

a letét jogcíme 1992. I.1. 1992. XII.1.

- Igazságügyi Minisztérium

Bírói, végrehajtói, elnöki és 884 1.475

tárgyletétek

(kb. 3 milliárd forintos

bevételi és 2 milliárd forintos

kiadási forgalom)

- Kincstári Vagyonkezelő Szervezet

Ingatlan és készletértékesítés 174 559

- Ipari és Kereskedelmi Minisztérium

Külföldi munkavállalók illetménye,

szénhidrogén kutatás, Világbanki 100 155

hitelek

- Közlekedési, Hírközlési és Vízügyi

Minisztérium

Közlekedésbiztonság, 9  66

Duna-Rajna-Majna csatorna munkálatai

- Miniszterelnöki Hivatal

Vagyonrendezés  39 33

- Környezetvédelmi és Területfejlesz-

tési Minisztérium

Elkülönített célelszámolás, a szovjet 32 33

csapatok okozta károk felszámolásával

kapcsolatos feladatok

- Külügyminisztérium

Külképviseletek épületvásárlása 7 7

- Földművelésügyi Minisztérium

Szakember állami támogatás 60 12

A letéti számlák állományáról és forgalmáról a fejezeti indokolások adnak számot.

IV.

FELHATALMAZÁSOK

1. A Költségvetési Törvény 4. §-ában az 1992. évre eredetileg jóváhagyott 69.779,6 millió forint hiányának finanszírozására felhatalmazta a pénzügyminisztert, hogy

- 30.000 millió forint összegben bocsásson ki olyan hosszú (legalább 10 éves) lejáratú speciális értékpapírt, amelynek hozama 1992-ben azonos a jegybanki alapkamattal, s amelyeket a Magyar Nemzeti Bank vesz meg,

- 30.000 millió forint összegben egy évnél hosszabb lejáratú új államkötvényt bocsásson ki és

- legalább 9.779,6 millió forinttal növelje a legfeljebb egy éves lejáratú kincstárjegyek és más állami értékpapírok állományát.

A megnövekedett hiány fedezetéül a Pótköltségvetési Törvény 4. §-a úgy rendelkezett, hogy az eredetileg jóváhagyotton felül az egy évnél hosszabb lejáratú államkötvény-kibocsátást további 130.000 millió forinttal (160.000 millió forintra), a legfeljebb egy éves lejáratú kincstárjegyek állománynövekedésének alsó határát további 3.000 millió forinttal (12.779,6 millió forintra) kell növelni.

 Mindezek mellett a Magyar Köztársaság 1991. évi állami költségvetésének végrehajtásáról szóló törvény 4. § /2/ bekezdése előírta, hogy az 1991. évi hiány jóváhagyotton felüli részével megegyező 35.369,5 millió forintot átmenetileg finanszírozó, a kincstárjegy-állomány 1991. évi növekményében megtestesülő forrásokat 1992-től egy évnél hosszabb lejáratúvá szükséges átalakítani.

 Az eredetileg tervezetthez viszonyítva nagymértékben fokozódó hiány fedezéséhez elengedhetetlen források tehát rendelkezésre álltak. A tényleges finanszírozási tevékenység során azonban az egy éves (rövid), illetőleg annál hosszabb lejáratú forrásokat a jóváhagyottól eltérő arányban lehetett bevonni. Vagyis a rövid lejáratú források részesedése nagyobb lett. Ennek fő oka az volt, hogy az 1991. évi zárszámadás elfogadása október 6-án, a pótköltségvetésé november 10-én történt meg. Következésképpen az 1992. év utolsó hónapjaiban az eredetileg elfogadotton felül csak korlátozott összegű államkötvényt lehetett - a költségvetés számára elviselhető kamatszinten - a tőkepiacon eladni.

 A hiány fedezésére eszközölt értékpapír-műveletek részleteikben a következők voltak:

a/ A Magyar Nemzeti Bank március hónapban vásárolta meg a 30 milliárd forint értékű speciális értékpapírt (kötvényt). A lejárat 10 év, az éves kamat azonos a jegybanki alapkamattal (azaz az év folyamán 21 %-ról 19 %-ra csökkent).

b/ Új államkötvény kibocsátásra 1992-ben 7 ízben került sor. Az egyes kibocsátások főbb feltételei a következők szerint alakultak:

Az 1992. évi államkötvény-kibocsátások fő adatai

------------------------------------------------------------

Megnevezés Kibocsátás Kibocsátás Kibocsátás Futamidő Éves

  alapja formája összege (év) kamat

      (%)

------------------------------------------------------------

Állami Bizto- Éves ktgv. Zártkörű 6*/ (5+1) 10 év 19.ill  sító törvény    18

Közép-európai " " 2 1 év 2 nap 29+3,5  Hitelbank(CIB) " " 2   

 1995/A " Aukció 15 3 év évi 21,       17, 14

 1995/B 1991.évi  " 20 3 év "   zárszám.törv.    

 1994/B Pótköltségv. " 30 2 év 17,5   törvény    

 1996/A 1991.évi " 15 4 év 16,5   zárszám.törv.    

 1997/A/B Éves ktv-i Jegyzés**/ 7 5 év 16

Az eredeti felhatalmazás alapján megtörtént a 30 milliárd forint, az 1991. évi zárszámadás alapján pedig a 35 milliárd forint kibocsátás. A pótköltségvetési törvény alapján biztosított 130 milliárd forint kötvénykibocsátási felhatalmazásból csak 30 milliárd forint értékpapír eladására volt mód, ezért a fennmaradó 100 milliárd forintnyi keret 1993 márciusáig került felhasználásra.

*/ Több részletbeni megvásárlással 31,5 %-os kamatlábnak megfelelő diszkonttal

**/ (Értékesítő és garantáló konzorcium által)

 A kibocsátások lejárati és kamat- (hozam-) feltételei igazodtak a finanszírozási igény biztosíthatósága által megkövetelthez, a hosszabb távú gazdasági fejlődésre, inflációra vonatkozó várakozásokhoz. A lehetőségek keretei között érvényesült az értékpapírok megfelelő ésszerű hozamgörbéje kialakítására, a költségvetési adósságok esedékességének időbeni széthúzására irányuló törekvés.

 A kötvények döntő részét belföldi pénzintézetek, intézményi befektetők vásárolták meg. Az egyetlen 5 éves kibocsátás jegyzői közé a külföldiek is beengedésre kerültek. A magán-(kis-)befektetők aránya kisebb volt, ám az adott gazdasági pénzpiaci helyzetben nem minősíthető kedvezőtlennek.

c/ A forgalomban lévő. legfeljebb egy éves lejáratú kincstárjegyek állománya fajtánként a következők szerint változott:

Millió forintban!

 1 9 9 2. é v

Kincstárjegy- elejei végi Változás

fajta nyitó záró 

 állomány

Kamatozó 1.954,0 194,5 - 1.759,5

Változó kamatozású 10.637,7 16.558,7 + 5.921,0

Konzorciális . 17.848,6 +17.848,6

Aukciós diszkont 23.717,4 64.606,3 +40.888,9

Likviditási 23.685,0 58.094,0 +34.409,0

Összesen: 59.994,1 157.302,1 +97.308,0

 A rövid lejáratú hiányfinanszírozás legnagyobb hányadát (77,3 %-át) az aukciós diszkont- és likviditási kincstárjegyek állománynövekedése biztosította.

- Egész évben folytatódott az aukciókon a diszkont-kincstárjegyek értékesítése. A már korábban is alkalmazott 30 és 90 nap lejáratú papírok mellett április végétől havonta 180 nap, majd július elejétől negyedévente 360 nap lejáratú értékpapír eladására is sor kerül. Az új lejárati kategóriák bevezetése nem utolsó sorban a költségvetés megnövekedett finanszírozási igényének - a lejárati kategórián belül - tartósabb forrásokkal való kielégítését célozta. Az 1992. évben értékesített diszkont-kincstárjegyek összértéke - aukciókon és aukciókon kívüli átlagáras értékesítés keretében - így 187,3 milliárd forint, az előző évi közel 3,5-szerese lett. A csökkenő inflációhoz igazodva, a pénzpiaci kamatszint mérséklését ösztönözve a Pénzügyminisztérium lényegileg folyamatosan mérsékelte az aukciókon elfogadott minimális eladási árat, így az értékpapírok éves átlaghozama az év során drasztikusan mérséklődött:

 L e j á r a t

Időszak 30 nap 90 nap 180 nap 360 nap

Január 29,92 31,42 . . Február 30,94 31,00 . . Március 28,39 28,05 . . Április 26,28 27,27 26,76 . Május 26,23 26,76 24,89 . Június 18,53 24,51 22,50 . Július 15,65 18,75 21,02 23,10 Augusztus 15,65 16,55 18,21 . Szeptember 18,40 18,49 19,88 20,95 Október 14,78 16,20 18,34 . November 14,15 14,97 17,76 . December 13,53 13,75 16,97 17,96

- A pénz- és biztosítóintézetek által vásárolható likviditási kincstárjegyből 1992-ben két sorozat értékesítésére került sor. A II. negyedév végéig - július elejéig fokozatosan a jegybanki alapkamat szintjére - mérséklődő kamatú és napi kamatozású I. sorozatú értékpapír került forgalombahozatalra. Ettől kezdve e sorozat értékesítése megszünt, de az addig megvásárolt értékpapírok változatlan feltételekkel az 1993 január végi végső lejáratig fenntarthatók maradtak. A III. negyedévben 15 %-os, a heti minimális állomány szerint kamatozó II. sorozatú értékpapír volt forgalomban, majd e konstrukció megszünt (maximális állománya valamivel meghaladta a 26 milliárd forintot). Végső soron az év folyamán a likviditási kincstárjegyek állománya 34,4 milliárd forinttal emelkedett úgy, hogy az I. sorozat állománya november-decemberben több mint 30 milliárd forinttal mérséklődött.

- Az ún. változó kamatozású kincstárjegyekből 1992-ben márciusban 10 milliárd forint összegű kibocsátás történt, az előző évinél alacsonyabb, a 365. nap utáni lejárat esetén 3 százalékponttal kisebb 33 %-os éves kamat mellett. Noha az értékpapír már a 31. napi visszaváltás mellett is kamatozik - az 1991-ben kibocsátott ilyen papírokkal együtt - a csökkenő infláció miatt vonzó befektetési formát jelentett. Ezt mutatja, hogy a hosszabb lekötés (korlátozott visszaváltás) miatt éves szinten jelentős állományemelkedés következett be.

- 1992 decemberében a Pénzügyminisztérium által kiírt pályázat alapján a győztes, OTP Értékpapír Ügynökség vezette konzorcium jegyzési eljárással ún. konzorciális kincstárjegyet hozott forgalomba. A 19 %-os éves bruttó kamatozású értékpapírt az eredeti kibocsátás 10 milliárd forintnyi összegéhez képest csaknem 8 milliárd forinttal túljegyezték. Utóbbiból a kisbefektetők csaknem 1 milliárd forint jegyzése került elfogadásra. Így az év végéig befolyt, s az év végi állományban is megjelenő 6,8 milliárd forint túljegyzés - a szerződéses feltételek szerint - 1993 januárban történt visszautalásra.

- Az 1992 előtt kibocsátott fix kamatozású kincstárjegyeket 1992 végére hozzávetőlegesen teljes összegben visszaváltották.

 Mivel a kincstárjegyekkel való finanszírozás nem tartós jellegű, s a likviditási kincstárjegyek 1993 január végén lejártak, indokolt, hogy a Pótköltségvetési Törvény által biztosított, de a költségvetési évben ki nem bocsátott 100 milliárd forint államkötvény eladásával a rövid lejáratú forrás hosszabb lejáratúra konvertálódjon.

d/ Az állami forgóalap az 1992. évi hiány finanszírozására szolgáló értékpapír-műveletek és más tényezők nyomán az alábbiak szerint alakult:

- az év elején 62,1 milliárd forint volt a nyitóállomány,

- az év folyamán összesen 222,3 milliárd forint nettó forrás realizálódott az értékpapír-kibocsátásokból (30 milliárd forint MNB speciális kötvény, 95 milliárd forint új államkötvény, 97,3 milliárd forint kincstárjegy-állomány növekedés),

- a hiány 197,1 milliárd forint összegben mérsékelte a forgóalapot,

- további csökkenést eredményezett, hogy a társadalombiztosítási alapok által előlegként használt, a forgóalaphoz kapcsolódó Nyugdíj-megelőlegezési számla igénybe vett állománya az 1992. év végén 14,6 milliárd forinttal nagyobb - összesen 24,1 milliárd forint - volt az egy évvel korábbinál. Hasonló hatással járt, hogy 3,2 milliárd forinttal emelkedett az önkormányzatok következő évi normatív támogatásának december végén kiutalt összege az 1991 december végihez képest.

 Mindezek alapján az állami forgóalap 1992. végi 69,4 milliárd forint záróállománya 7,3 milliárd forinttal haladta meg az egy évvel azelőttit.

2. A Magyar Köztársaság 1991. évi állami költségvetéséről és az államháztartás vitelének 1991. évi szabályairól szóló 1990. évi CIV. törvény megfelelő paragrafusaiban előírt, a költségvetés belföldi adóssága egyes elemeire vonatkozó szerződéseket 1991-ben különböző okok miatt nem lehetett megkötni. Ezekre vonatkozóan a Magyar Köztársaság 1991. évi költségvetésének végrehajtásáról szóló 1992. évi LXII. törvény 12-13. §-ai 1992. november 1-jei hatályú szerződéskötést írtak elő, illetőleg e szerződések feltételeit szabályozták.

 Utóbbi kötelezettségek teljesítésére a pénzügyminiszter és a Magyar Nemzeti Bank elnöke által megkötött szerződésben az említett hatállyal

a/ a Magyar Nemzeti Bank 6.621,3 millió forint hitelt nyújtott a Pénzügyminisztériumnak bizonyos nemzetközi pénzügyi szervezetek (Nemzetközi Gazdasági Együttműködési Bank, Nemzetközi Beruházási Bank, Nemzetközi Fejlesztési Társulás, Nemzetközi Pénzügyi Társaság) alaptőke-hozzájárulása általa korábban megelőlegezett összegére, 15 év lejárattal - amiből 5 év türelmi idő -, a jegybankról szóló törvény 82. §-ában meghatározott éves kamattal (a jegybanki alapkamat 40 %-a),

b/ a Magyar Nemzeti Bank 249.123,7 millió forint hitelt nyújtott a Pénzügyminisztériumnak az Állami Fejlesztési Intézet Rt. és annak jogelődje - által ellátott állami beruházási feladatok finanszírozását szolgáló, a Magyar Nemzeti Bank által 1968-1990 között nyújtott refinanszírozási hitelekből eredő 1990. év végéig keletkezett, valamint az 1991. évben és 1992. november 1-jéig teljesített 6.000 millió, illetve 4.350 millió forint törlesztés figyelembevételével fennálló tartozások átvállalására. A hitel járata különbözik aszerint, hogy a refinanszírozási hitelek mit finanszíroztak: az állami kölcsönöket fedező részt (21.445,4 millió forint) az eredeti szerződéselemek megfelelő ütemben a 2000. évig; a nemzetközi beruházásokkal (határátkelőhelyek, Ferihegyi Repülőtér fejlesztése) összefüggő devizahitelt fedező részt (1.912,5 millió forint) 1994-ig; a Gabcikovo-Nagymarosi Vízlépcső és a Jamburgi Gázvezeték Építése beruházásokat, valamint az állami alapjuttatásokat fedező részt (225.765,8 millió forint, amelyből a nevezett két beruházásra 32.096,6, illetőleg 45.483,0 millió forint jut) 15 év alatt - amelyből 5 év türelmi idő - kell visszafizetni. A hitel éves kamata azonos az a/ pont szerintivel.

 Az MNB-hitel a Pénzügyminisztérium és az Állami Fejlesztési Intézet Rt. (ÁFI) közötti megállapodás alapján továbbkölcsönözte az ÁFI-nak, amely abból visszafizette az MNB-nek a refinanszírozásihitel-tartozását. A megállapodás rögzíti azon szabályokat is, amelyek szerint az ÁFI és annak jogelődje a refinanszírozási hiteleből és más forrásokból eszközölt kihelyezések alapján az államháztartáson kívüli adósokkal szembeni követeléseket kezeli, s amelyről az ÁFI folyamatosan a zárszámadás keretében összesítve is beszámol;

c/ a Magyar Nemzeti Bank átal a Nemzetközi Újjáépítési és Fejlesztési Banktól (Világbank) fölvett és a költségvetésnek továbbkölcsönzött hitelek összege 2.087,1 millió forintban került megállapításra. A hitelek visszafizetésére negyedéves törlesztőrészletekben, évenként aktualizált törlesztőterv alapján kerül sor a Világbank felé való törlesztési kötelezettséghez igazodóan. Az éves kamat megegyezik a mindenkori jegybanki alapkamattal. Utóbbi feltétel kielégíti a Világbank azon követelményét, hogy a belföldi kedvezményezettek által fizetett kamat nem lehet preferált.

 Az állami forgóalap megteremtésére 1991 elején nyújtott 40 milliárd forint hitelről szóló kölcsönszerződés kamatfeltétele a jegybanktörvény 82. §-ában foglaltak szerint került módosításra.

 A központi költségvetés által 1990-ig kibocsátott és a Magyar Nemzeti Bank által megvásárolt államadóssági kötvényeket - mivel azok nem feleltek meg az értékpapír- és a jegybanktörvény előírásainak - 1993. január 1-jei kibocsátási időponttal újakra cserélik ki. A lejárat azonos marad az eredeti kibocsátáskorival, az éves kamat 8 %.

3. A Költségvetési Törvény 38. §-a rögzíti azokat a kereteket, amelyek között az Állami Fejlesztési Intézet Rt. a 2/b. pontban felsorolt, államháztartáson kívüli adósokkal szemben fennálló követeléseket illetően - csőd- és felszámolási eljárások keretében - mint hitelező átütemezést vagy az adósság részvénnyé való átalakításához hozzájárulhat. Ebben az ÁFI saját hatásköre az 1991 végén fennállt államadósság 2 %-áig, (3 milliárd forint), illetőleg esetenként 500 millió forintig terjed.

 Az 1992-ben vállalt kötelezettség az adósság (költségvetési követelés) állami tulajdont megtestesítő részvényekké való átalakítására 2.160,7 millió forint volt. Erre hét vállalatnál - Ganz Kiskunhalasi Gépgyár, Észak-magyarországi Tégla- és Cserépipari Vállalat, Finommechanikai Vállalat, Gránit és Csiszolókorong- és Kőedénygyártó Vállalat, Gödöllői, illetőleg Pestvidéki Gépgyár, Borsodchem Rt. - került sor. A teljes összegből 1992 végéig még csak 403,8 millió forint átalakítására került sor, azaz az 1992 végi követelésállomány csak ezzel mérséklődött.

 Az engedélyezett adósságátütemezés az 1992. évben esedékes követeléseknél 62 millió forint, korábbi évi követeléseknél 33 millió forint volt.

4. A Pótköltségvetési Törvény 8. §-a lehetővé tette, hogy - még az 1992. év utolsó napjáig történő elszámolással - a központi költségvetés a Magyar Nemzeti Bank bizonyos kiadásait megtérítse.

 E kiadások a monetáris politika céljai eléréséhez szükséges, valamint az MNB könyveiben devizában fennálló adósságállomány kezelésére megtett intézkedésekkel kapcsolatban merülhetnek fel. A felhatalmazás alapján a Kormány 3649/1992. számú határozatában 8,5 milliárd forint juttatást hagyott jóvá. Ezt a központi költségvetés a XXXI. Belföldi államadósság fejezet kiadásainak 5. cím 6. alcímén számolta el.

V.

AZ 1992. ÉVI VAGYONPOLITIKAI IRÁNYELVEK VÉGREHAJTÁSA

1. BEVEZETŐ

Az Országgyűlés - az időlegesen állami tulajdonban lévő vagyon értékesítéséről, hasznosításáról és védelméről szóló 1992. évi LIV. törvény, valamint a tartósan állami tulajdonban maradó vállalkozói vagyon kezeléséről és hasznosításáról szóló 1992. évi LIII. törvényben foglaltak szerint - a 71/1992.(XI.6.) OGY határozatában fogadta el az 1992. évi Vagyonpolitikai Irányelveket (továbbiakban Irányelvek ill. VPI).

Az Irányelvekben foglaltak végrehajtása a Kormány feladata, amely ezt az állami tulajdonosi jogasítványokat gyakorló szervezetek (Állami Vagyonügynökség, Állami Vagyonkezelő Rt) által látja el.

Az indokolásban az 1992. évi Vagyonpolitikai Irányelvek szerinti bontásban adunk számot az 1992. évi privatizációs bevételekről és kiadásokról, az Irányelvek pénzügyi végrehajtásáról.

2. AZ 1992. ÉVI VAGYONPOLITIKAI IRÁNYELVEK PÉNZÜGYI VÉGREHAJTÁSA

2.1. Az Országgyűlés az 1992. évi privatizációs bevételeket és kiadásokat az Irányelvekben

70 milliárd forint bevétellel (ezen belül 66 milliárd forint értékesítési bevétellel és 4 milliárd forint osztalékkal, részesedéssel), valamint 70 milliárd forint kiadással (tételesen lásd VPI) hagyta jóvá.

Ezen túlmenően előírásra került, hogy amennyiben az 1992. évi privatizációs bevételek teljes összege a 70 milliárd forintot meghaladja, akkor a Kormány felhatalmazást kap a képződő többlet jogcímek szerinti felhasználására. (ÁV Rt alaptőkéjéhez történő hozzájárulás növelése, Magyar Befektetési és Fejlesztési Rt alaptőkéjének emelése, az államadósság terheinek további csökkentése).

2.2 Az Állami Vagyonügynökség az 1992. évi VPI határozatát

72,1 milliárd forint bevétellel (ezen belül 58,5 milliárd forint értékesítési-, 4,5 milliárd forint vagyonhozadéki- és 9,1 milliárd forint hiteltörlesztési bevétellel), valamint 74,2 milliárd forint kiadással (tételesen a mellékelt adattár szerint) hajtotta végre.

Az 1992. évi tényleges bevételek és kiadások -2,1 milliárd forintos hiányát az 1991. évi pénzmaradvány (+4,7 milliárd forint) fedezte, így az 1992. évi privatizációs tevékenység összességében 2,6 milliárd forintos pozitív egyenleggel zárt.

Az állami vagyon privatizálása a VPI szerinti előirányzatához képest 1992. évben túlteljesítésre került (2,1 milliárd forinttal, 3,0%-kal). A privatizációs bevételek felhasználása ugyanezen időszakban az előirányzathoz képest szintén nagyobb volt (4,2 milliárd forinttal, 6,0%-kal). A bevételi többletet azonban a kiadási többlet meghaladta, így a 2,1 milliárd forintos, 3%-os hiány az előző évi privatizációs pénzmaradvánnyal került rendezésre.

2.3 Az 1992. évre előirányzott privatizációs bevételek és kiadások teljesítését a VPI szerinti bontásban illetve tételesen, címenként a melléklet tartalmazza.

2.4 A bevételi előirányzat és teljesítése

 Az 1992. évi VPI az ÁVÜ-nél képződő bevételeket két tételben irányozta elő, mellyel szemben a tényleges bevételek az alábbiak szerint csoportosíthatók:

a/ az időlegesen állami tulajdonban lévő vagyon értékesítésének előirányzott bevétele 66 milliárd forint volt. Az értékesítési bevétel ezzel szemben ténylegesen 1992. évben magasabb volt, összeségében 67,6 milliárd forint. Ebből 58,5 milliárd forint volt azon értékesítési bevétel, mely nem E-hitelkonstrukcióban realizálódott és 9,1 milliárd forint volt az állami vagyon E-hitelkonstrukcióban, részletfizetéssel történő értékesítéséből származó bevétel. Az értékesítési bevétel döntő része devizában realizálódott.

b/ a Vagyonügynökségnél nyilvántartott vagyon osztaléka, részesedése 4 milliárd forintban lett előirányozva, mely ténylegesen 4,5 milliárd forintos vagyonhozadékot adott.

c/ a bevételi előirányzatban nem szerepel a kárpótlási jegyekért történt értékesítés 2,2 milliárd forintos összege.

Összességében:

Az Irányelvek szerinti 70 milliárd forintos 1992. évi reális mértékű bevételi előirányzatot a Vagyonügynökség teljesítette, kismértékben (3%-kal) azt meg is haladta.

2.5 Az 1992. évi privatizációs bevételek felhasználása

Az Állami Vagyonügynökséghez tartozó állami vagyon értékesítéséből és hasznosításából származó bevételek 1992. évi felhasználásáról a VPI által felsorolt címek, alcímek szerint - kiegészítve az 1992. évközi Kormányrendeletek, határozatok, egyéb döntések előírásaival - az alábbiakban számolunk be:

2.5.1 Az 1992. évi LIV. törvény szerinti felhasználás

 Az időlegesen állami tulajdonban lévő vagyon értékesítéséről, hasznosításáról és védelméről szóló törvény (továbbiakban: Tv) szerint a Vagyonügynökség a befolyó bevételeket az alábbi célokra fordíhatta ill. használta fel:

a/ a Tv 16.§(2) bekezdés a/ pontjában foglatak szerinti, a vagyonkezelők részére fizetendő díjra, ill. a vagyonkezeléssel összefüggésben felmerülő költségekre 300 millió forint került előirányzásra, mely ténylegesen 500 millió forint volt. A többletet a vagyonkezelés átlagosnál nagyobb induló ráfordításai indokolják.

b/ a Tv 16.§(2) bekezdés b/ pontja szerint az értékesítés előkészítéséhez szükséges reorganizáció költségeire összesen 9,8 milliárd forintot lehetett fordítani, mely ténylegesen is 9,8 milliárd forint kiadással járt. A felhasználás belső arányai azonban - az évközben hozott felsőszintű határozatok alapján - eltértek az előirányzattól. (Korm.hat. alapján a Dimag Rt további működéséhez, vagy a Gazdasági Kabinet állásfoglalása alapján az ÁVB tevékenységéhez, ill. egyes cégek eladásához, létrejöttéhez pénzügyi reorganizációs célú finanszírozás: összesen 5,8 milliárd forint felhasználás). A Magyar Befektetési és Fejlesztési Rt alaptőkéjének előirányzott 8 milliárd forintos emelésére az előzőek miatt csak 4 milliárd forint jutott.

c/ a Tv 16.§(2) bekezdés c/ pontja szerinti értékesítésért járó díjra és az értékesítéssel kapcsolatban felmerülő költségekre összesen 11,6 milliárd forintot lehetett fordítani. (Ebből 5,6 milliárd forintot értékesítésre, 6 milliárd forintot garanciavállalásra, tartalékképzésre). Az előirányzattal szemben az értékesítésre 5,3 milliárd forint, garanciális kötelezettségekre 5,8 milliárd forint került felhasználásra, így ezen tevékenységekkel kapcsolatosan összesen félmilliárd forint megtakarítás jelentkezett.

d/ a Tv 16.§(2) bekezdés d/ pontja szerint a belterületi föld önkormányzatokat megillető ellenértékének átengedésére 300 millió forint került előirányzásra. Az ÁVÜ nyilvántartás az 1992. évben az önkormányzatok részére történő bevételt, átadást együttesen kezelte, mely összesen 2 milliárd forint volt. (Ebben a g/ pontban szereplő 2 milliárd forintos tétel is szerepel, így összességében a d/ és a g/ pont szerinti jogcímek együtt 300 millió forintos megtakarítást jelentenek.)

e/ a Tv 16.§(2) bekezdés e/ pontjában foglaltak szerint a Vagyonügynökség gazdasági társaságok alapítására összesen 11 milliárd forintot használhatott volna fel. (4 milliárd forintot a Hitelgarancia Rt, ill. 7 milliárd forintot az ÁV Rt létrehozására.) Elegendő bevétel hiányában a 11 milliárd forintból 6,9 milliárd forint került felhasználásra: 2 milliárd forint a Hitelgarancia Rt-, 2,9 milliárd forint pedig az ÁV Rt alapítására és 2 milliárd forint az ÁVÜ által létrehozott gazdasági társaságokra, befektetésekre. A 4,1 milliárd forintos maradványkeret az államadósság törlesztésére ill. Kormány rendelkezések alapján egyéb célokra (Kisvállalkozási Garancia Alap, Kárrendezési Alap, stb) került felhasználásra.

f/ a Tv 16.§(2) bekezdés f/ pontja alapján a vagyon értékesítésével (a vállalat átalakításával) összefüggésben szükségessé váló munkahelyteremtés költségeire 1 milliárd forintot lehetett felhasználni. Ezen előirányzat - a 3360/1992. (VIII.6.) sz. Korm. határozat alapján - a Diósgyőri Nemesacél Művek Kft működésének biztosítására került további felhasználásra.

g/ a Tv 16.§(3) bekezdésében foglaltak szerint a (volt) tanácsok által alapított vállalatok értékesítése során befolyt összegből 1992-re az önkormányzatok számára összesen 2 milliárd forintot kell kifizetni. 1992. évben az ÁVÜ az önkormányzatok részére bevételéből összesen 2 milliárd forintot adott át. Ez magában foglalja mind a belterületi föld után az önkormányzatot megillető részt (lásd d/ pont), mind az alapítói jogon az önkormányzatot megillető pénzt is. Összegsségében (d/ és g/ pont alapján) az önkormányzatok az előirányzott 2,3 milliárd forinttal szemben 2 milliárd forint bevételhez jutottak.

2.5.2 A privatizációs bevételek felhasználása az 1991. évi XLI törvény alapján

 Az 1992. évi Vagyonpolitikai Irányelvek a privatizációs bevételek 1992. évi felhasználának másik nagy körét - a Magyar Köztársaság 1992. évi költségvetéséről és az államháztartás vitelének 1992. évi szabályairól szóló 1991. évi XCI. törvény alapján - rögzítette. Az idézett költségvetési törvény (továbbiakban: KT) alapján tételesen az előirányzat és a tényleges felhasználás 1992. évre a következő volt:

a/ a KT 27.§(1) bekezdésében foglaltak szerint 20 milliárd forintot kellett az Állami Vagyonügynökségnek a költségvetés számára átutalni, mely teljeskörűen megtörtént.

b/ a KT 17.§(1) bekezdése szerint a társadalombiztosítás részére 1992. évben 2,722 milliárd forintot kell a privatizációs bevételekből átutalni. Ennek teljesítése - az 1991. évi kötelezettséghez hasonlóan - teljeskörűen megtörtént.

c/ a KT 25.§-a rendelkezett arról, hogy az Állami Vagyonügynökségnél lévő vagyon utáni részesedést a költésvetés számára kell átutalni, melynek előirányzata 4 milliárd forint volt. Az ÁVÜ kezelésében lévő vagyon 1992. évi osztaléka, hozadéka 4,5 milliárd forint volt, így a központi költségvetés félmilliárd Ft előirányzaton felüli bevételhez jutott.

d/ a KT 18.§(1) bekezdésében foglaltak szerint az 1992. évi privatizációs bevételekből 4 milliárd forint lett a Világkiállítási Alap támogatására előirányozva. Elegendő többletbevétel hiányában az ÁVÜ csak 1,5 milliárd forintot tudott az alapba átutalni, mivel az államadósság törlesztésének prioritása volt.

2.5.3 A privatizációs bevételek felhasználása az 1989. évi XIII. törvény alapján

 A VPI 2.3 pontja szerint a gazdálkodó szervezetek és gazdasági társaságok átalakulásáról szóló korábbi (1989. évi XIII.) törvény szerint az önkormányzati irányítással működő vállalatok értékesítésekor a bevételek 20%-át visszajár a társaságnak. Ezen jogcím alapján 1992-re a VPI 3,3 milliárd forint kiadást irányzott elő, mely ténylegesen csak 2,3 milliárd forint volt, így egymilliárd forintos megtakarítás realizálódott.

3. ÖSSZEFOGLALÓ AZ 1992. ÉVI PRIVATIZÁCIÓS BEVÉTELEKRŐL ÉS FELHASZNÁLÁSUKRÓL

 Az Országgyűlés 1992. október 27-i ülésnapján elfogadott 71/1992.(XI.6.) OGY határozatot az 1992. évi Vagyonpolitikai Irányelvekről a Kormány felhatalmazása alapján az Állami Vagyonügynökség összességében teljesítette.

 Az Irányelvek alapján a magántulajdonra épülő gazdasági viszonyok tovább erősödtek 1992. évben. Az állami tulajdon ésszerű lebontása tovább folytatódott, a privatizációs bevételek az előirányzott 70 milliárd forintos összeget meghaladták. A bevételek döntő részben devizában realizálódtak, azonban a hazai befektetők (vállalkozók, munkavállalók) részére történő értékesítés és a kárpótlási jegyért történt eladás is eredményesnek ítélhető meg. A privatizáció és a vagyonkezelés során az állami tulajdon lehető leghatékonyabb hasznosítására törekedett a Vagyonügynökség.

 A privatizáció során képződő bevételek felhasználása az Irányelvek előirányzott 70 milliárd forintos összegéhez képest 4,2 milliárd forinttal ugyan túllépésre került, ezt azonban az 1991. évi pénzmaradvány fedezte. A felhasználás valamennyi VPI szerinti jogcímének teljesítését reálisnak ítéljük meg. Az egyes felhasználási eltérések gazdaságilag megalapozottak.