2017. évi CLXX. törvény indokolása

a Magyarország 2016. évi központi költségvetéséről szóló 2015. évi C. törvény végrehajtásáról

-----STARTING---POINT---ALTALANOS---

Általános indokolás

A KORMÁNYZAT GAZDASÁGPOLITIKÁJÁNAK FŐ VONÁSAI, AZ ÁLLAMHÁZTARTÁS ALAKULÁSA 2016. ÉVBEN

A 2016. évi zárszámadási törvényjavaslat országgyűlési benyújtását közvetlenül megelőzően, 2017. szeptember 29-én tette közzé a Központi Statisztikai Hivatal Magyarország őszi Notifikációs Jelentését. Tekintettel arra, hogy a Jelentésben és a zárszámadási törvényben is szerepelnek azonos adatok, a annak normaszövege és általános indoklása mind a GDP-re, mind pedig az uniós módszertan szerinti hiányra és adósságra vonatkozóan már a legfrissebb, aktualizált adatokat tartalmazza.

A kormányzat gazdaságpolitikája

A Kormány 2016-ban folytatta a ciklus elején meghirdetett gazdaságpolitikai céljainak megvalósítását: a költségvetési hiány alacsony mértéken tartását, az államadósság csökkentését, az ország versenyképességének javítását, a foglalkoztatás növelését és az ország növekedési potenciáljának emelését. A fegyelmezett fiskális politikának köszönhetően 2016-ban az államháztartás hiánya 1,9%-ra teljesült és a GDP-arányos államadósság is csökkent, ami hozzájárult a külső sérülékenységünk mérséklődéséhez. A hitelminősítők így sorra javították Magyarország kockázati besorolását. A 2016-os év során mindhárom nagy hitelminősítő befektetésre ajánlott kategóriába emelte hazánkat, ezzel a magyar adósságkezelő nagyobb befektetői körből vonhat be forrást, ami hozzájárul az adósságfinanszírozás stabilitásához. Fontos továbbá kiemelni, hogy azt követően, hogy Magyarország 2013 júniusában kikerült a 2004 óta fennálló túlzottdeficit-eljárás alól, 2016 tavaszára az Európai Bizottság értékelése alapján megszűnt az országgal szemben indított makrogazdasági egyensúlytalanság eljárás.

A pozitív munkapiaci folyamatok megerősítése, valamint a magyar gazdaság munkahelyteremtő és munkaerő-megtartó képessége, illetve az ország versenyképessége érdekében a 2016-os év egyik legjelentősebb gazdaságpolitikai fejleményei közé tartozik a munkaadói és a munkavállalói érdekképviseletekkel megkötött novemberi bérmegállapodás. Ez a megállapodás hozzájárul az elkövetkező években a hazai munkapiac kínálatának bővítéséhez a munkavállalói hajlandóság emelkedésével a minimálbér- és garantált bérminimum emelésén, illetve ezzel karöltve a munkaadói adóterhek és a társasági adókulcs csökkentésén keresztül.

A Kormány nagyszabású otthonteremtési programot hirdetett meg 2015-ben, aminek köszönhetően a lakáspiaci fordulat jelei már 2016-ban megmutatkoztak. Ez a társadalompolitikai célok megvalósítása mellett a gazdasági fellendülést is ösztönzi. A program részei: az új építésű lakások áfakulcsa 27%-ról 5%-ra csökkentése, az önállóan építkező családok számára bevezetett adó-visszatérítési támogatás és a családi otthonteremtési kedvezmény (vissza nem térítendő támogatás, valamint a hozzá kapcsolódó kamattámogatott hitel). Ezen intézkedések mellett az egyes alapvető élelmiszerek, éttermi szolgáltatások, illetve az internet általános forgalmi adójának csökkentése is segíteni fogja a vásárlóerő növekedését, ami - kiegészülve az ismertetett munkapiaci trendek fenntartását elősegítő, valamint családtámogató intézkedésekkel - hozzájárul a háztartások fogyasztásának további növekedéséhez.

2013-ban növekedési fordulat következett be a magyar gazdaságban, és megindult az elmozdulás egy egészségesebb és kiegyensúlyozottabb növekedési szerkezet irányába. A növekedési fordulat kibontakozását segítette a korábbi évek autóipari beruházásai következtében létrejött kapacitások termelésének felfutása, ugyanakkor szinte minden szektor támogatta azt. Így Magyarország jó úton jár, hiszen a gazdasági növekedés szerkezete hosszú távon is fenntarthatóvá vált. Fontos kiemelni, hogy a tartós növekedés úgy valósult meg, hogy közben az egyensúlyi mutatók is jól teljesítettek. Így az elmúlt három évben átlagosan 3,3%-kal növekedett a magyar gazdaság, jelentősen meghaladva az Európai Unió átlagát. 2016-ban az uniós transzferek ciklikusságával párhuzamosan ennél alacsonyabb ütemben, 2,2%-kal bővült a bruttó hazai össztermék, ami elmaradt a költségvetés benyújtásakor prognosztizált 2,5%-os ütemtől. Mindazonáltal Magyarország növekedése 2016-ban is meghaladta az unió teljesítményét.

A belső keresleten belül a háztartások fogyasztási kiadása az előrejelzett 3,6%-os növekedésnél gyorsabban, 4,2%-kal nőtt 2016-ban, összhangban a háztartások javuló jövedelmi helyzetével, melynek hátterében több tényező állt. Egyrészt folytatódott a foglalkoztatás dinamikus bővülése, másrészt - részben az alacsony inflációnak köszönhetően - emelkedtek a reálbérek, ami szintén elősegítette a belső kereslet élénkülését. Végezetül a Kormány korábbi devizamentő intézkedései is hozzájárultak a fogyasztás erősödéséhez.

2016-ban a nemzetgazdasági beruházások 10,6%-kal csökkentek, amely jelentősen elmaradt az előzetesen becsült 0,9%-os mérséklődéstől. A visszaesés hátterében elsősorban a 2007-2013-as uniós költségvetési ciklushoz kötődő állami beruházások magas bázisa állt, miközben a privát szektor egyes ágazatainak teljesítménye élénkülést mutatott. Ennek eredményeként a magánberuházások összességében 2016-ban is pozitívan járultak hozzá a gazdaság növekedéséhez.

A magyar export 3,4%-os növekedése meghaladta az import 2,9%-os növekedési ütemét, mindazonáltal mindkét adat - többek között az ipar, a beruházások és a külső kereslet visszafogottabb teljesítménye miatt - elmaradt a korábbi várakozásoktól. A külkereskedelmi többlet 2016-ban is rekordszintet ért el, és továbbra is támogatta a növekedést.

A foglalkoztatottak száma 2016-ban is jelentősen, 3,4%-kal tovább növekedett. A foglalkoztatottak száma így a rendszerváltás óta nem látott szintre emelkedett a negyedik negyedévre meghaladva a 4,4 millió főt és 67,5%-os foglalkoztatási rátát eredményezve. A foglalkoztatás-bővülés szerkezete is igen kedvező volt, mivel az új álláshelyek túlnyomó többsége a versenyszférában jött létre. A kormányzati intézkedések hatására 2016-ban az aktivitási ráta elérte a 70,1%-ot, amely a foglalkoztatás bővülése és a munkanélküliségi ráta 5,1%-ra csökkenése mellett következett be. A sikert a gazdaság stabil növekedési pályára állása következtében megnövekvő munkaerő-kereslet mellett számos munkapiaci részvételt, illetve munkakeresletet ösztönző intézkedés alapozta meg: így többek között a személyi jövedelemadó csökkentése, a Munkahelyvédelmi Akció keretében nyújtott járulékkedvezmények, a közmunkaprogram kiszélesítése, az álláskeresési támogatások átalakítása, a rokkantnyugdíjazás feltételeinek szigorítása, továbbá az effektív nyugdíjkorhatár emelése.

Az árak átlagosan 0,4%-kal növekedtek 2016-ban, így mértéke alacsonyabb volt a tervezett 1,6%-nál. A rezsicsökkentések inflációs hatásának kifutásával az árak alakulásában jelentős szerepe volt a külföldről érkező hatásoknak, mint az olajárak esése, valamint az Európából érkező dezinflációs nyomás.

2016-ban a külkereskedelem többletének hatására tovább javult Magyarország külső egyensúlya. A reálgazdasági többlet számottevő növekedése a folyó fizetési mérleg egyenlegében is tükröződött, a 2015. évi 3,5%-os többlet után 2016-ban 6,1%-os aktívum alakult ki. A külső finanszírozási képesség a GDP 6,2%-át érte el 2016-ban. A jelentős külső nettó finanszírozási képességnek köszönhetően Magyarország GDP arányos nettó külföldi adóssága a 2015. év végi 24,9%-ról a 2016. év végére 19,2%-ra csökkent.

A bruttó államadósság GDP-hez viszonyított aránya a 2011. évi 79,9%-ról 2016 végére 73,9%-ra süllyedt. A magyar államadósság-kezelés fő stratégiai célja az adósságráta csökkentése a lakossági állampapírok állományának növelésével, illetve a devizaadósság arányának mérséklésével párhuzamosan. A devizaarány ezzel összhangban a 2011 végi 52%-ról 29%-ra, a külföldiek aránya pedig 65%-ról 42%-ra esett. Ez hozzájárult az ország devizakitettségének és külső sérülékenységének mérséklődéséhez.

A makrogazdasági prognózis értékelése

A Kormány a 2016-os évre 1,6%-os inflációt tervezett, amihez képest alacsonyabb lett a tényadat. Az alkalmazotti létszám változására vonatkozó várakozás (2,8%) szinte teljes mértékben azonos volt a későbbi, hivatalos adatközléssel (2,9%).

A gazdasági növekedés üteme (2,2%) ugyanakkor elmaradt a prognosztizálttól (2,5%). Az előrejelzettnél lassabb növekedés hátterében elsősorban az uniós források vártnál lassabb felfutása, és ezen keresztül a beruházások - a tervezettnél erőteljesebb - visszaesése áll. Másodsorban a külső keresletre vonatkozó várakozások is elmaradtak a tényleges ütemtől. E negatív hatásokat viszont tompította, hogy a fogyasztási kiadás a vártnál gyorsabban, 2003 óta nem látott mértékben, 4% felett növekedett, összhangban a tartósan kedvező munkaerőpiaci trendekkel. Ezen túlmenően a készletváltozás is jelentősen és pozitív mértékben támogatta a GDP növekedését, párhuzamosan a belső kereslet élénkülésével. A vártnál lassabb gazdasági növekedés ellenére elmondható, hogy 2016-ban is gyorsabban növekedett hazánk az uniós átlagnál. Következésképp tovább folytatódott hazánk felzárkózása a fejlettebb gazdaságokhoz.

A költségvetési folyamatok értékelése

A Magyarország gazdasági stabilitásáról szóló 2011. évi CXCIV. törvény (Gst.) 5/A. § (2) bekezdése szerint a költségvetési előrejelzést - a makrogazdasági előrejelzéshez hasonlóan - a Kormány a zárszámadáshoz kapcsolódóan értékeli. A 2016. év tekintetében az államháztartás pénzforgalmi hiánya a tervezettnél kisebb lett. A hiány a 786,6 milliárd forintos módosított törvényi előirányzattal szemben 540,0 milliárd forintban teljesült.

Ehhez hasonlóan a kormányzati szektor európai uniós módszertan szerinti hiánya is kisebb lett az eredetileg kitűzött célnál, a GDP 2%-a helyett annak 1,9%-ában teljesült.

Az uniós módszertan szerinti tervezettnél kisebb deficit döntően a kedvező makrogazdasági folyamatoknak (foglalkoztatottság növekedése), az élénkülő fogyasztásnak, valamint a költségvetési szférában elért megtakarításoknak volt köszönhető.

A kétfajta módon számított hiány egymástól való eltérése sok egymást ellentételező tényező eredőjeként alakult ki. Az eredményszemléletű egyenleget leginkább befolyásoló tényezőként az uniós programok kiadásaival és bevételeivel kapcsolatos korrekciók rontották, az adóbevételekkel kapcsolatos eredményszemléletű korrekciók csökkentették az európai uniós módszertan szerinti hiányt.

Az év során a költségvetés módosítására először 2016 áprilisában tett javaslatot a Kormány, amellyel mintegy 420 milliárd forintos többletforrást biztosított oktatásra, szakképzés és felnőttképzés támogatására (91,6 milliárd forint, illetve 17,7 milliárd forint), az otthonteremtés elősegítésére (50,0 milliárd forint), valamint beruházásokra (Modern Városok Programra 50,0 milliárd forint, infrastrukturális fejlesztésekre), illetve a költségvetési tartalékok 30,0 milliárd forinttal történő megemelésére. Emellett az adósságkonszolidációban korábban nem részesült önkormányzatok támogatásának utolsó üteme (22,0 milliárd forint) is 2016-ban került kifizetésre.

2016-ban a Magyarországra nehezedő migrációs nyomás tovább folytatódott, így a 2016. évi költségvetési törvény módosításával - 2015-höz hasonlóan - az Országgyűlés létrehozta A tömeges bevándorlás kezeléséhez kapcsolódó kiadások elnevezésű, ún. „felülről nyitott” fejezeti kezelésű előirányzatot, annak érdekében, hogy a rendkívüli helyzet kezelésére a Kormány azonnal tudjon reagálni. Az Országvédelmi Alap terhén (9,4 milliárd forint), a fejezeti kezelésű előirányzat létrehozásával (1,0 milliárd forint), valamint az előirányzat túllépéseivel (64,9 milliárd forint) biztosított források terhén - az előző évi maradvány felhasználásával együtt - 86,5 milliárd forint kifizetés történt.

A terrorizmus elleni fellépés hatékonyságának növelése, az ebben szerepet játszó rendvédelmi és honvédelmi szervek potenciáljának javítása és az egyes szervek által begyűjtött információk minél hatékonyabb felhasználása érdekében 2016-ban jelentős, összesen 64,9 milliárd forint többletforrás biztosítása történt (pl. technikai eszközpark fejlesztésre, az új kihívásokra reagáló és a biztonság megteremtéséhez szükséges képességek fokozására, valamint a technikai és logisztikai támogatottság fejlesztésére, az értékelő-elemző képesség fejlesztésére stb.), amelyből 2016-ban 13,4 milliárd forint teljesült pénzügyileg.

Az év végén a költségvetési megtakarítások további többletkiadásokra teremtettek alapot, összesen 616 milliárd forint összegben. Ezek révén egyrészt gazdaságfejlesztő tőkejuttatásokra és részesedésvásárlásokra került sor (az Eximbank, az Antenna Hungária, a Volánbusz esetében), valamint ipari parkok és az autóipari fejlesztéseket szolgáló autóipari próbapálya fejlesztésekre biztosított forrást a Kormány. Másrészt a nyugdíjasok Erzsébet-utalványban részesültek, továbbá pluszforráshoz juthatott az egészségügy, az egyházak, a sportszervezetek, az oktatási, egészségügyi intézmények, a civil szervezetek, a határon túli szervezetek. A döntésekkel összhangban kifizetett 550 milliárd forintból mintegy 432 milliárd forint befolyásolta a 2016-os uniós módszertan szerinti egyenleget.

Az uniós programok gyorsítása érdekében hozott intézkedések eredményeként a tervet 650 milliárd forinttal meghaladó uniós kifizetésre kerülhetett sor, összesen közel 2100 milliárd forint összegben.

A kamategyenleg (kamatkiadások és kamatbevételek egyenlege) pénzforgalomban az eredeti előirányzathoz képest mintegy 5 milliárd forinttal kedvezőbb lett.

Az államháztartás alrendszereinek alakulása

Az államháztartás 2016. évi pénzforgalmi hiánya 540,0 milliárd forint lett, mely a GDP 1,5%-a. Az államháztartás központi alrendszerének hiánya a törvényi módosított 761,6 milliárd forintos előirányzathoz képest 825,0 milliárd forintra teljesült, ami a GDP 2,3%-ának felel meg. Az államháztartás központi alrendszerén belül a központi költségvetés 747,0 milliárd forintos deficittel, az elkülönített állami pénzalapok 1,1 milliárd forintos, a társadalombiztosítás pénzügyi alapjai pedig közel 76,9 milliárd forintos deficittel zárták a 2016. évet.

Az államháztartás központi alrendszerén belül a központi költségvetés 747,0 milliárd forintos hiánya alacsonyabb lett a tervezettnél. A központi költségvetés bevételei esetében a módosított előirányzathoz képest nagyobb összegben teljesültek a főbb adónemek (így pl. az egyszerűsített vállalkozói adó, a jövedéki adó, a személyi jövedelemadó, az egyéb központosított adóbevételek), míg néhány adónemnél (társasági adó, pénzügyi szervezetek különadója, általános forgalmi adó) az előirányzottnál kisebb bevétel folyt be. A tervezetthez képest a költségvetési szervek és a szakmai fejezeti kezelésű előirányzatok bevételei túlteljesültek, amit jelentős részben technikai pénzmozgások okoztak. Az állami vagyonnal kapcsolatos bevételek elmaradtak a módosított előirányzattól, mert a termőföld-értékesítési bevételek egy része (mintegy 168 milliárd forint) 2017-ben folyt be a költségvetésbe. A kiadások közül elmaradtak a törvényi előirányzattól a lakásépítési támogatások, valamint a kezességérvényesítések. Ugyanakkor magasabb mértékben realizálódtak többek között a költségvetési szervek és a szakmai fejezeti kezelésű előirányzatok kiadásai (a bevételi többleteikkel összhangban, az uniós forrásokhoz kapcsolódó magasabb hazai társfinanszírozás miatt), valamint az állami vagyonnal kapcsolatos kiadások is.

Az elkülönített állami pénzalapok 2016. évi 1,1 milliárd forintos hiánya a Központi Nukleáris Pénzügyi Alap 13,9 milliárd forintos, a Nemzeti Kulturális Alap 0,4 milliárd forintos, a Bethlen Gábor Alap 0,1 milliárd forintos többletéből, valamint a Nemzeti Kutatási, Fejlesztési és Innovációs Alap 8,1 milliárd forintos, a Nemzeti Foglalkoztatási Alap 7,3 milliárd forintos, a Szövetkezeti Hitelintézetek Integrációs Alapja 0,04 milliárd forintos, a Wesselényi Miklós Ár- és Belvízvédelmi Kártalanítási Alap 0,04 milliárd forintos hiányából alakult ki. Az elkülönített állami pénzalapok egyenlege így a 2016. évi -6,0 milliárd forintos törvényi előirányzatnál lényegesen kedvezőbben alakult. A bevételi oldalon a Nemzeti Foglalkoztatási Alap szakképzési hozzájárulásból befolyt bevételei, valamint az alapot megillető egészségbiztosítási és munkaerőpiaci járulék bevételei lettek magasabbak, míg a költségvetési támogatás összege kisebb lett a módosított előirányzatnál. A kiadások közül elsősorban - döntő részben a Start-munkaprogrammal összefüggésben - a Nemzeti Foglakoztatási Alap kiadásai maradtak el a törvényi módosított előirányzattól, míg a Bethlen Gábor Alap kiadásai 50,7 milliárddal meghaladták a törvényi módosított előirányzatot.

A társadalombiztosítási alapok a 2016. évet mintegy 76,9 milliárd forintos hiánnyal zárták, ami a Nyugdíjbiztosítási Alap (Ny. Alap) 12,8 milliárd forintos szufficitjéből, valamint az Egészségbiztosítási Alap (E. Alap) 89,7 milliárd forintos deficitjéből tevődött össze. A bevételi oldalon az előirányzatnál kedvezőbben teljesültek többek között az Ny. Alap szociális hozzájárulási adó- és járulékbevételei, az E. Alap szociális hozzájárulási adó- és járulékbevételei, az egészségügyi hozzájárulás, az egyéb járulékok és hozzájárulások, valamint az egyéb bevételek. A kiadások esetében a törvényi előirányzattól elmaradtak a rokkantsági rehabilitációs ellátások kiadásai, magasabbak lettek ugyanakkor a nyugellátásokra, a gyógyszertámogatásokra fordított és a gyógyító-megelőző ellátáshoz kapcsolódó kiadások.

Az államháztartás helyi önkormányzati alrendszerének 2016. évi pénzforgalmi többlete 285,0 milliárd forintot tett ki, mely 310,0 milliárd forinttal kedvezőbb a tervezett 25,0 milliárd forintos hiányhoz képest. A javulás egyrészt a fegyelmezett gazdálkodásnak köszönhető, másrészt annak, hogy az uniós programokra kapott előlegek felhasználása átnyúlik a következő évre.

Az állami feladatellátás funkcionális bemutatása, változásának jellemzői

A kormányzati funkciók mérésére nemzetközileg a „Classification of Functions of Government” (COFOG) szabványt alkalmazzák. Ez a módszertani eszköz összehasonlíthatóvá és elemezhetővé teszi különböző országok kormányzati szektorának terjedelmét, céljai szerinti összetételét. A funkcionális osztályozást elsősorban a kiadások tekintetében szokás vizsgálni.

A 2016. évre vonatkozóan az államháztartás körében, pénzforgalomban az alábbiak szerint alakult az állami feladatellátás.

a) Az államháztartási szerepvállaláson belül az állami működési funkciók kiadásainak aránya 18,2%-ot tett ki. A funkciócsoporton belül az általános közösségi szolgáltatások aránya az előző évinél kissé magasabban, 11,8%-ban teljesült. Ezen belül átrendeződés figyelhető meg. A gazdaságfejlesztést szolgáló pénzügyi és költségvetési tevékenységek és szolgáltatások részaránya 0,4 százalékponttal nőtt, míg a klasszikus államigazgatási feladatokra szánt kiadások aránya 0,3 százalékponttal csökkent.

A 2016. évben védelemre az államháztartás összes kiadásán belül 1,7%-ot fordított a költségvetés. A 0,3 százalékpontos növekedést részben a 2015-ben bevezetett életpályamodellhez kapcsolódó béremelések okozták.

A rendvédelem és közbiztonság javítása a 2016. évi államháztartási kiadások 4,7%-át tette ki, ami jóval meghaladja az előző évi szintet. Ennek fő oka a rendvédelmi dolgozók számára is bevezetett életpályamodell, mely jelentős béremeléssel járt. További növekedéssel jártak a bevándorlási válsággal kapcsolatban felmerülő többletkiadások, illetve a büntetés-végrehajtásban megvalósított fejlesztések (férőhely-bővítési program).

b) A jóléti funkciókra (oktatás, egészségügy, társadalombiztosítás) 2016-ban az államháztartás kiadásainak 58,1%-át fordították, ami 2,1 százalékponttal meghaladja az előző évit.

A funkciócsoporton belül az oktatási tevékenységekre és szolgáltatásokra fordított összegek a kiadások 10,9%-át tették ki, 0,2 százalékponttal többet, mint az előző évben. A növekedésben szerepet játszott a 2013-ban elindult pedagógus-béremelés folytatása és a felsőoktatásban elindult fejlesztések (Nemzeti Közszolgálati Egyetem fejlesztése, felsőoktatási ágazat előnytelen PPP konstrukcióinak kiváltása).

Az egészségügy területén az ellátások biztosítására, valamint az intézmények működésére az államháztartási kiadások 9%-át fordította a költségvetés. Az itt megfigyelhető 0,4 százalékpontos csökkenést az magyarázza, hogy a kórházfejlesztést szolgáló uniós programok az előző évben lezárultak, és újak nem indultak még. E funkciócsoporton belül a legnagyobb részarányt a kórházi tevékenységekre és szolgáltatásokra fordított kiadások jelentették, melyek a kiadások 4,9%-át tették ki.

A társadalombiztosítási és jóléti funkciókra fordított összegek a kiadások 30,3%-át érték el, felülmúlva a 2015-ös 29,2%-ot. A funkciócsoporton belül a legnagyobb részarányt a nyugellátásokra fordított összeg jelentette. 2016-ban ez nőtt leginkább, így elérte a 18%-ot. A 0,9 százalékpontos emelkedés biztosította a nyugdíjak reálértéken tartását, és tartalmazta a „Nők 40” program folytatásának hatását is.

A lakásügyekre, települési és közösségi tevékenységekre és szolgáltatásokra kifizetett összegek 2016-ban az összkiadások 2,3%-át tették ki, szemben az előző évi 3,2%-kal. A visszaesés döntően az önkormányzatoknál jelentkezett, alapvetően az uniós források bevonásával finanszírozott beruházások (pl. vízközművek építése, vízminőség javítását szolgáló fejlesztések) 2015. évi lezárásával magyarázható. Egyszeri hatásként, a települési, közösségi beruházások átmenetileg estek vissza.

A szórakoztató, kulturális, vallási tevékenységek és szolgáltatások funkcionális kiadásai az összkiadásokon belül 5,6%-ot képviseltek. A részarány 2,0 százalékpontos emelkedése a 2016. év végi kormányzati intézkedésekkel összefüggően, sport, illetve egyházi programokat és fejlesztéseket finanszírozott.

c) A gazdasági funkciók összességében a kiadások 16,7%-át tették ki, mely 3,0 százalékponttal kisebb, mint a 2015. évi arány. Ezen belül a közlekedési és távközlési tevékenységek, szolgáltatások funkciócsoportra fordított összegek aránya a legjelentősebb (8,0%). A környezetvédelemre fordított kiadások 2,2 százalékponttal alacsonyabb arányát döntően az magyarázza, hogy a 2007-2013-as időszak uniós környezetvédelmi programjai befejeződtek, az új ciklus programjai pedig még nem kerültek elszámolási szakaszba.

d) Az államadósság kezelésével kapcsolatos kiadások a tárgyévben 6,9%-át tették ki az összes kiadásnak, mely a 2015. évinél 0,3 százalékponttal kedvezőbb.

Adó- és járulékpolitika

A megelőző évek során kialakított növekedésbarát adórendszer fenntartása érdekében az adórendszer súlypontja továbbra is a fogyasztási-forgalmi típusú, valamint a környezet- és egészségvédelmi célú adókra helyeződött, míg a jövedelmeket terhelő adók súlya a költségvetési egyensúly megtartása mellett, a lehetőségekhez mérten, fokozatosan csökkentésre került.

A gazdasági növekedés és a feketegazdaság ellen folytatott sikeres küzdelem jelentősebb adócsökkentést tett lehetővé a 2016. évben. A leginkább fajsúlyos adóintézkedések, úgymint a személyi jövedelemadó kulcsának 15%-ra való csökkentése és a kétgyermekesek családi kedvezményének növelése, a munka adóterheinek további csökkenését eredményezték. A rászorulók fokozottabb megsegítése végett ugyanakkor csökkent a sertés tőkehúsok áfakulcsa. Továbbá a hitelezés bővítésének elősegítése érdekében, az Európai Újjáépítési és Fejlesztési Bankkal (EBRD) kötött megállapodás alapján csökkent a bankadó mértéke.

A személyi jövedelemadó esetében 16%-ról 15%-ra csökkent a kulcs. A kétgyermekes családok kedvezménye négy egyenlő lépésben, 2016-2019 között a 2015. évi érték duplájára növekszik, ennek révén 2016-ban nettó 60 ezer forinttal maradt több a családoknál.

Az általános forgalmi adó esetében a lakosság terheinek csökkentése érdekében 5%-ra csökkent az új lakóingatlanok értékesítésére, illetve a sertés tőkehúsra vonatkozó áfakulcs. Ez utóbbi intézkedés az ágazatot érintő feketegazdaság, illetve adócsalások mértékének csökkenését is célozta. A jogkövető adózók pozitív elbánásban való részesítése, és így a jogkövető magatartás ösztönzése céljából bevezetésre került az adózói minősítés rendszere. A kockázatos adózókra 2016-tól 75 napos kiutalási idő vonatkozik minden esetben. Másfelől ugyanezen intézkedés keretében a megbízható adózók számára a kiutalási határidő 2017-től 45 napra, 2018-tól 30 napra csökken.

A jövedéki adó területén 2016 szeptemberétől került bevezetésre a világpiaci kőolajártól függő adómérték-emelés a benzin, a gázolaj és az üzemanyag petróleum esetében. Az adómértékek felülvizsgálatára negyedévente kerül sor, amely a benzin és az üzemanyag petróleum adómértékénél literenként 5 forint, a gázolaj adómértékének esetében 10 forint változást okozhat. A jogszabályváltozásoknak megfelelőn 2016 októberétől a korábbinál magasabb adómértékek léptek életbe.

A dohánytermékek esetében a 2016. szeptember 1-jétől megvalósuló adómérték emelkedést az európai uniós jogharmonizáció indokolta. További, dohánytermékeket érintő változás, hogy 2016. május 20-tól a dohánygyártmányok fogyasztói csomagolására vonatkozó szabályok megváltoztak. Ugyanakkor az átmeneti rendelkezéseknek megfelelően dohánygyártmányt a korábbi szabályoknak megfelelő fogyasztói csomagolásban 2016. december 31-ig lehetett gyártani, importálni és bejegyzett kereskedő által fogadni, 2016. február 28-ig lehetett a dohány-kiskereskedelmi ellátó raktárába beszállítani és 2017. május 20-ig kiskereskedelmi forgalomban értékesíteni.

A pénzügyi tranzakciós illeték és a pénzügyi szervezetek különadója esetében a bevételek alakulását befolyásolta az egyes fogyasztói kölcsönszerződésekből eredő követelések forintra átváltásával kapcsolatos, társasági adóra vonatkozó törvénymódosítás, amely a fenti adónemeket is csökkentő kedvezményeket vezetett be.

Az illeték adónem esetében 2016-ban meghatározóak voltak a közigazgatási bürokráciacsökkentéssel összefüggő módosítások, illetve a környezetkímélő gépjárművek, haszongépjárművek (autóbusz, nyerges vontató és tehergépkocsi) mentesítése a visszterhes vagyonátruházási illeték alól.

A környezetkímélő gépjárművekkel összefüggésben a cégautóadóban, a gépjárműadóban és a regisztrációs adóban került bevezetésre kedvezmény, mentesség.

A KÖZPONTI KORMÁNYZAT 2016. ÉVI ELŐIRÁNYZATAI

A KÖZPONTI KÖLTSÉGVETÉS ELŐIRÁNYZATAI

Bevételi előirányzatok

Gazdálkodó szervek befizetései

A társasági adóból származó 2016. évi költségvetési bevétel 683,1 milliárd forint volt, ez az eredeti előirányzatot 282,6 milliárd forinttal (70,6%-kal) haladta meg, a módosított előirányzattól mindössze 6,8 milliárd forinttal (1%-kal) maradt el.

Az eredeti előirányzat jelentős felülteljesülésének hátterében több tényező áll. Egyrészt a gazdaság növekedésének köszönhetően a kedvezmények nélkül számított adó összege 2016-ban jelentősen meghaladta volna az előirányzatban tervezett értéket. Másrészt az adatok alapján a növekedés hatását semlegesítette a kedvezmények tervezettet lényegesen meghaladó igénybevétele. Fontos kiemelni, hogy az előirányzat nem számolt a növekedési adóhitel közel 270 milliárd forint összegű bevételnövelő hatásával, tekintettel arra, hogy az adóhitel intézménye a költségvetési törvényt követően került elfogadásra.

A hitelintézeti járadék 2016. évi költségvetési előirányzata 6,3 milliárd forintot tett ki. A ténylegesen befolyt bevétel 5,1 milliárd forint lett, amely 1,2 milliárd forinttal, 19,5%-kal kevesebb az előirányzatnál. Az elmaradás az államilag támogatott hitelek állományának és az irányadó kamatlábnak a folyamatos csökkenésével magyarázható.

Cégautóadóból a központi költségvetésnek 2016-ban 32,0 milliárd forint bevétele származott. A nettó adóbevétel az éves előirányzatot (27,7 milliárd forint) 4,3 milliárd forinttal (15,6%-kal) haladta meg. A tervnél magasabb teljesülés hátterében a cégautó-állomány vártnál nagyobb növekedése áll.

Az energiaellátók jövedelemadójából a 2016. évi költségvetési törvény 41,3 milliárd forint bevételt irányzott elő. A tényleges 2016. évi adóbevétel 46,2 milliárd forint volt, amely a költségvetési előirányzathoz képest 4,9 milliárd forintos, 11,9%-os felülteljesülést mutat. A költségvetési előirányzatnál magasabb bevételt a bázisévi (2015. évi) kötelezettségek 2014. évihez képest történő növekedése okozta. Az alacsonyabb (2014. évi kötelezettség alapján előírt) 2015. évi előlegfizetések következményeként a 2016. évben visszaigényelhető adó összege elmaradt a korábbi évekétől.

Az egyszerűsített vállalkozói adó (eva) címén a 2016. évi költségvetési törvény 75,2 milliárd forintot irányzott elő. A 2016. évi teljesülés 81,1 milliárd forint volt, ez alapján a bevételek 5,9 milliárd forinttal (7,9%-kal) haladták meg az előirányzatot, mely elsősorban a 2015. évi bevétel vártnál magasabb teljesülésével magyarázható. Az evaalanyok száma az előirányzat kialakításakor figyelembe vettnél nagyobb mértékben csökkent, ezt a hatást azonban ellensúlyozta az adónem hatálya alatt maradók esetében az egy adózóra jutó adóalap növekedése.

A 2016. évben energiaadó címén 18,2 milliárd forint bevétele származott a költségvetésnek, mely 26,5 milliárd forint befizetés és 8,3 milliárd forintot kitevő visszautalás eredőjeként adódott. Az adóbevétel az éves előirányzatot (16,7 milliárd forint) 1,5 milliárd forinttal (8,8%-kal) haladta meg. A nagyobb bevételt a magasabb energiafelhasználás indokolja.

A környezetterhelési díj 2016. évi eredeti előirányzata 5,3 milliárd forint volt. Az előirányzatot érintően 5,4 milliárd forint befizetés volt, melyből mindössze 0,3 milliárd forint visszatérítés történt. Ezáltal a pénzforgalmi bevétel 5,1 milliárd forint összeggel teljesült, amely az éves előirányzat 95,6%-a.

A 2016. évben a bányajáradék-bevétel összesen 27,6 milliárd forint volt, ami 12,3%-kal maradt el az előirányzott 31,5 milliárd forinttól. A bevétel több tényező eredőjeként alakult ki. A bányajáradék mintegy 98%-a a kőolaj és a földgáz kitermeléséből származik. Az előirányzattól való eltérés legfőbb oka a Brent kőolaj tőzsdei jegyzésárának alacsony szintje. 2016 folyamán a kőolaj ára folyamatos emelkedést mutatott (35 USD/bbl-ról 57 USD/bbl-ra), azonban még mindig nem érte el azt a szintet, ami jelentősen emelne a járadékbevétel mértékén. A Brent olaj ára (USD/bbl) befolyásolja egyrészt a bányajáradék számításánál alkalmazott fajlagos értéket, másrészt a bányajáradék százalékos mértékét, ugyanis 80 USD/bbl ár fölött +3%-kal, 90 USD/bbl ár fölött újabb +3%-kal nő a bányajáradék százalékos mértéke. Így az olajár szintje többszörösen kihat a befizetendő bányajáradék mértékére.

Játékadóból a központi költségvetés 2016. évi előirányzata 41,2 milliárd forintot tett ki. A tényleges 2016. évi adóbevétel 25,0 milliárd forint volt, amely a költségvetési előirányzathoz képest 16,2 milliárd forintos, 39,3%-os elmaradást mutat. A bevétel elmaradásának hátterében elsősorban az állami játékszervezőnél a sportról szóló törvény szerinti vagyoni értékű jog szerződéses ellenértéke alapján igénybe vehető adókedvezmény vártnál nagyobb összege áll.

Reklámadóból a központi költségvetésnek 2016-ban 12,6 milliárd forint bevétele származott. A bevétel a 10,9 milliárd forintos költségvetési előirányzatnál 1,7 milliárd forinttal, 16%-kal magasabb. A többlet hátterében vélhetően a 2016. évi reklámköltések összegének növekedése áll.

Az egyéb befizetések jogcímen 18,8 milliárd forint bevétele származott a költségvetésnek. A teljesítés az éves előirányzat (26,0 milliárd forint) 72,2%-át tette ki. A megszűnt adónemekből és a Delphi-ügy kapcsán kiutalásra kerülő késedelmi pótlékokból a kifizetések 1,4 milliárd forintot tettek ki, ami hozzájárult az elmaradáshoz. A gazdálkodó szervezetek egyéb befizetéseit az állami adóhatóság által beszedett bírságok, pótlékok tették ki.

Az egyéb központosított bevételek mérlegsoron az éves 426,6 milliárd forintos teljesítés meghaladta a törvényi előirányzatot (az előirányzat 115,5%-a). Az összességében magasabb teljesítés elsősorban az alábbiakkal magyarázható:

A környezetvédelmi termékdíjaknál az előirányzathoz viszonyított túllépést (az előirányzat 114,7%-a) a termékdíjköteles termékek kibocsátásának növekedése okozta.

A megtett úttal arányos útdíj (UD) esetében ténylegesen 155,3 milliárd forint befizetés teljesült, amely a törvényi előirányzathoz képest 10,5%-os túlteljesülést mutat. Ennek oka az, hogy a 2016. évben is jellemző volt az ún. hálózati hatás, a „természetes” forgalombővülés többlete, a jogkövető magatartás terjedése. 2015. decembertől 2016. decemberig 29,3%-kal emelkedett a regisztrált ügyfelek száma.

Az időalapú útdíj (HD) esetében a bevételek jelentősen felülmúlták a tervezettet (az előirányzat 123,9%-a). A bevételek teljesülését emelte a hálózati (forgalmi) hatások kedvező alakulása: a 2016. évben 12,9 millió darab matrica értékesítése történt meg, amely 8%-kal magasabb darabszámú és 11%-kal magasabb összegű eladást jelent az előző évinél. Ezenfelül az elszámolási szabályok - eredetileg nem tervezett - változása miatti egyszeri pénzforgalmi többlethatás is növelte az éves bevételt.

Bírságbevételekből összességében az eredetileg tervezettnél jóval több, a tervezett közel másfélszerese teljesült (az előirányzat 146,9%-a). Ezen belül is kiemelendő a Gazdasági Versenyhivatal által kivetett bírságbevétel, amelyből az eredetileg tervezett összeg közel ötszöröse érkezett be.

A kisadózók tételes adója (kata) 2016. évi költségvetési előirányzata 70,1 milliárd forintban került megállapításra. 2016-ban a katából a központi költségvetésnek 69,9 milliárd forint bevétele származott, tehát a 2016. évre előirányzott katabevétel 0,2 milliárd forinttal (0,3%-kal) maradt el.

A 2015. évhez viszonyított 15,5 milliárd forintos (28,6%-os) növekedést a kisadózók létszámának nagymértékű bővülése magyarázza.

Kisvállalati adó címén a 2016. évi költségvetési előirányzat 13,8 milliárd forintban került megállapításra. A teljesülés 13,6 milliárd forint lett, amely 0,2 milliárd forinttal (1,7%-kal) kisebb az előirányzatnál. Az elmaradás oka elsősorban az adónemre áttérő vállalkozások tervezetnél alacsonyabb száma, amit azonban lényegében ellensúlyozott az adónem hatálya alá tartozó adózók adóalapjának növekedéséből származó, előzetesen vártnál magasabb szintje.

A 2016. évi költségvetés közműadó címén 52,2 milliárd forint bevételt irányzott elő. A teljesülés 55,0 milliárd forintot tett ki, amely a költségvetési előirányzathoz képest 2,8 milliárd forinttal, 5,4%-kal magasabb. Ennek hátterében a hálózatfejlesztési kedvezmények alacsonyabb igénybevétele áll.

Fogyasztáshoz kapcsolt adók

A 2016. évben a költségvetésnek nettó 3290,3 milliárd forint általános forgalmi adó (áfa) bevétele keletkezett, amely az eredeti előirányzattól (3351,9 milliárd forint) 61,6 milliárd forinttal (1,8%-kal), míg a módosított előirányzattól (3388,9 milliárd forint) 98,6 milliárd forinttal (2,9%-kal) maradt el. A nettó áfaegyenleg 5561,1 milliárd forint bruttó befizetés (melyből 369,5 milliárd forintot tett ki az import és a dohánytermékek számlákra teljesített befizetés) és 2270,8 milliárd forintot kitevő kiutalások eredőjeként adódott. Az elmaradás több okra vezethető vissza, egyrészt az infláció mértéke a várttól elmaradt, másrészt az EU-s projektekhez kötődő áfabefizetések a források ciklikusságának köszönhetően alulmúlták a korábbi évek befizetéseit, melyek áfabevételekre gyakorolt negatív hatását részben kompenzálta a fogyasztási volumenek vártnál kedvezőbb alakulása.

A 2015. évhez képest a költségvetés nettó pénzforgalmi áfabevétele 4,6 milliárd forint (0,1%-os) növekedést mutat. A bevételek növekménye a befizetések 52,3 milliárd forintos (0,9%-os) és a kiutalások 47,7 milliárd forintos (2,1%-os) egyenlegeként adódott. A bevételek alakulása alapvetően a makrogazdasági hatásoknak köszönhető.

A 2016. évben jövedéki adó címén 1011,8 milliárd forint pénzforgalmi bevétele származott a költségvetésnek, mely az éves eredeti előirányzatot (952,2 milliárd forint) 59,6 milliárd forinttal (6,3%-kal), a módosított előirányzatot (984,5 milliárd forint) 27,4 milliárd forinttal (2,8%-kal) haladta meg. A bevételek legnagyobb hányadát - közel 60,9%-át - továbbra is az üzemanyagok utáni befizetések tették ki, ezen túlmenően a bevételek mintegy 29,4%-a a dohánytermékek után, mintegy 9,7%-a pedig a szeszesitalok és egyéb termékek után folyt be. Ez a 2015. évhez képest 3,0 százalékpontos átrendeződést jelent a dohánytermékek felől a többi termékcsoport irányába. Az adóbevétel a 2015. év értékénél (998,4 milliárd forint) 13,5 milliárd forinttal (1,3%-kal) volt magasabb, mely a forgalomváltozások és egyéb piaci trendek együttes hatásának volt betudható.

A 2016. évben regisztrációs adóból nettó 23,6 milliárd forint pénzforgalmi bevétele származott a költségvetésnek. Az adóbevétel az éves előirányzatot (20,7 milliárd forint) 2,8 milliárd forinttal (14,2%-kal) haladta meg, melynek hátterében a gépjárműpiac vártnál nagyobb mértékű fellendülése áll.

Távközlési adóból a 2016. évben mintegy 53,2 milliárd forint bevétele származott a költségvetésnek, mely az éves előirányzattól (56,0 milliárd forint) 2,8 milliárd forinttal (4,9%-kal) maradt el. A kisebb bevétel hátterében az adóalap tárgyévben tapasztalt csökkenése áll.

A 2016. évben 199,1 milliárd forint pénzügyi tranzakciós illeték folyt be a költségvetésbe. A bevétel a költségvetési előirányzattól (200,9 milliárd forint) 1,8 milliárd forinttal (0,9%-kal) maradt el. Az előirányzat alulteljesülését a piaci szektorból származó befizetések elmaradása okozta, melyet részben kompenzál a Magyar Államkincstár kötelezettségének magasabb teljesülése.

Biztosítási adóból a központi költségvetésnek 2016-ban 32,4 milliárd forint bevétele származott, így a 2016. évre előirányzott 30,0 milliárd forint biztosításiadó-bevétel 2,4 milliárd forinttal, 7,9%-kal magasabban teljesült. Az eltérést a biztosítási piac vártnál kedvezőbb alakulása okozta.

A lakosság befizetései

A 2016. évi költségvetés előirányzatként 1658,4 milliárd forint, módosított előirányzatként 1694,5 milliárd forint személyi jövedelemadó-bevétellel számolt. A személyi jövedelemadóból ténylegesen befolyt költségvetési bevétel 1717,6 milliárd forint volt, mely 1811,0 milliárd forint bruttó befizetés és 93,3 milliárd forint kiutalás egyenlegeként adódott. A 2016. évi teljesítés az eredeti előirányzathoz képest 59,2 milliárd forint (3,6%), a módosított előirányzathoz képest 23,2 milliárd forint (1,4%) túlteljesülést mutat. Az előirányzatot meghaladó adóbevétel a tervezettnél kedvezőbb foglalkoztatási és bérdinamika, illetőleg a bázisévi bevétel vártnál magasabb teljesülése eredményeként adódott. A 2016. évben realizált személyi jövedelemadó-bevétel 29,0 milliárd forinttal, 1,7%-kal volt több a 2015. évi bevételnél.

A 2016. évben a költségvetésnek az egyéb lakossági adóbefizetésekből 2,3 milliárd forint bevétele származott, mely az éves előirányzatot (2,0 milliárd forint) 0,3 milliárd forinttal haladta meg. A fenti összegből 2,2 milliárd forintot tett ki a bérfőzési szeszadó, 21,1 millió forintot a lakossági vámbefizetések és 31,5 millió forintot a Nemzeti Adó- és Vámhivatal (NAV) értékesítési bevételi számlájára érkezett összeg. A magasabb teljesülést elsősorban a vártnál nagyobb mennyiségű gyümölcspárlat készítése indokolja.

Az illetékbefizetésekből a központi költségvetésnek a 2016. évben 157,7 milliárd forint bevétele származott, amely az eredeti költségvetési előirányzathoz (121,7 milliárd forint) viszonyítva 36,0 milliárd forintos (29,6%-os), a módosított költségvetési előirányzathoz (148,6 milliárd forint) viszonyítva 9,1 milliárd forintos (6,1%-os) túlteljesülést mutat. A magasabb adóbevétel hátterében a NAV által kezelt örökösödési és visszterhes illetékek, illetve az eljárási illeték nagyobb teljesülése áll.

A 2016. évben gépjárműadó címén 43,9 milliárd forint bevétele származott a költségvetésnek. Az adóbevétel az éves előirányzattól (45,5 milliárd forint) mintegy 1,6 milliárd forinttal (3,6%-kal) maradt el, melynek hátterében 2015. évi folyamatok állnak. A 2015. évhez viszonyítva a bevétel 50,1 millió forinttal (0,1%-kal) csökkent.

A magánszemélyek jogviszonyának megszűnéséhez kapcsolódó egyes jövedelmek különadójának költségvetési előirányzata 0,9 milliárd forint volt 2016-ban. A közszférában foglalkoztatott munkavállaló részére a munkaviszonya megszűnésével összefüggésben kifizetett, meghatározott korlátok feletti juttatások utáni 75%-os különadóból a központi költségvetésnek 2016-ban 0,8 milliárd forint bevétele keletkezett. A ténylegesen befolyt bevétel a törvényi előirányzattól 0,1 milliárd forinttal maradt el.

A költségvetési szervek és fejezeti kezelésű előirányzatok bevételei

A költségvetési szervek és szakmai fejezeti kezelésű előirányzatok bevételeinek alakulása

A fejezetek - központi költségvetési szervek és szakmai fejezeti kezelésű előirányzatok együtt - a 2016. évben 3507,4 milliárd forint nem költségvetési támogatásként kezelt bevételt értek el, mely összeg 118,8 milliárd forinttal (3,5%-kal) haladja meg az előző évben realizált 3388,6 milliárd forint saját bevételt. A 2098,5 milliárd forint összegű eredeti bevételi előirányzathoz képest ez 1409,0 milliárd forintos (67,1%-os) eltérés.

Az eredeti előirányzathoz képest megvalósuló növekedés a működési (895,4 milliárd forint) és felhalmozási célú (671,9 milliárd forint) támogatások államháztartáson belüli előirányzaton, továbbá a felhalmozási célú átvett pénzeszközök előirányzaton (77,5 milliárd forint), valamint az egyéb (közhatalmi, működési, felhalmozási) bevételek (15,2 milliárd forint) előirányzaton jelentkező növekedési és a működési (-251,0 milliárd forint) célú átvett pénzeszközök előirányzaton jelentkező csökkenés egyenlegeként képződött.

Fejezeti kezelésű előirányzatok EU támogatása

A szakmai fejezeti kezelésű előirányzatok bevételei közül 2016-ban összesen 641,1 milliárd forint származott európai uniós forrásból, amely 524,8 milliárd forinttal maradt el a 2015. évi teljesüléstől, és az eredeti törvényi előirányzat 71,8%-os teljesítését jelenti. Ezen összegből a 2014-2020-as időszaki kohéziós politikát megvalósító operatív programok 319,4 milliárd forint, a 2007-2013-as időszaki Nemzeti Stratégiai Referenciakeret (NSRK) programjai 285,3 milliárd forint, míg a többi uniós támogatás további 36,3 milliárd forint bevételt utalt a központi költségvetésbe. A bevételeket tovább növelték a támogatásokból visszakövetelt és egyéb, más jogcímen befolyó pénzeszközök 74,7 milliárd forinttal.

Az előirányzatokon kimutatott bevételek a pénzügyi tervezési időszak előlegeiből, az éves előlegekből (ahol van ilyen), illetve az időközi elszámolások bizottsági térítéseiből tevődnek össze.

Az utófinanszírozási rendszer sajátosságai és a 2007-2013-as támogatási periódus elszámolhatósági időszakának 2015. év végi lezárása következtében a 2016. évi zárszámadásban még együtt szerepelnek a 2007-2013-as és a 2014-2020-as programozási időszak forrásai.

A tervezett bevételtől történő elmaradás elsődleges oka a 2014-2020-as programozási időszak új operatív programjai esetében az uniós támogatások kedvezményezettjeinek nyújtott jelentős összegű előleg, amelynek elszámolása és Unió általi megtérítése a későbbi években, az elszámolások üteme alapján történik majd.

A kohéziós programok (NSRK és Széchenyi 2020) esetében a kedvezményezettek részére az uniós támogatást a központi költségvetés minden esetben megelőlegezi és csak a kifizetést követően történik meg az uniós támogatás központi költségvetés felé történő visszapótlása.

Az NSRK keretében megvalósuló programoknál a tervezettől eltérően mégis keletkezett uniós bevétel, melynek oka, hogy a korábbi években az Unió több program támogatásának folyósítását felfüggesztette, ezen összegek azonban a 2016. évben a problémás tételek tisztázása után Magyarország részére átutalásra kerültek. Az NSRK bevételeit növelték a Nemzeti Foglalkoztatási Alaptól átvett, valamint a visszatérült pénzeszközök 4,6 milliárd forint értékben.

A Halászati Operatív Program 2016-ban lezárult, a záró nyilatkozatok feladásának határideje az uniós előírások alapján 2017. március 31.

A 2015. évben mind a Vidékfejlesztési Program (VP), mind a Magyar Halgazdálkodási Operatív Program (MAHOP) elfogadásra került. A támogatási felhívások nagyobbik része 2016-ban, míg a fennmaradó keret - a Kormány munkaprogramja értelmében - 2017. március 31-ig teljes egészében meghirdetésére került. A korábbi programozási időszak támogatásfelhívási és -odaítélési gyakorlatához képest változás, hogy a pályázati felhívások már nem miniszteri rendelet formájában kerülnek meghirdetésre, valamint a támogatási döntések sem a közigazgatási hatósági eljárás és szolgáltatás általános szabályairól szóló 2004. évi CXL. törvény alapján születnek, hanem igazodnak a többi uniós támogatás szabályaihoz.

Az Európai Területi Együttműködés (ETE) fő célja, hogy elősegítse az Európai Unió erőteljesebb integrációját, harmonikus és kiegyensúlyozott fejlődését. Az ETE jogcímcsoport előirányzatain az előző és a jelenlegi programozási időszakot figyelembe véve 9,0 milliárd forint összegben teljesült bevétel, amelyből 4,4 milliárd forint az Európai Uniótól, míg 4,6 milliárd forint a korábban megelőlegezett uniós források visszafizetéséből származott. Az eredeti bevételi előirányzat (13,2 milliárd forint) jelentős elmaradása a költségvetés tervezéskori jogszabályi környezetének év közbeni megváltozására vezethető vissza, melynek eredményeképp a 2014-2020-as időszaki ETE-támogatások esetében a költségvetésen közvetlenül át nem futó bevételek nem kerülnek kimutatásra. Ez a változtatás mind a kiadási, mind a bevételi oldalt nagymértékben érintette.

Az egyéb uniós támogatások közé öt fejezet támogatási jogcímei tartoznak. A legjelentősebb programok: az EGT/Norvég Alap, a Svájci Alap, az Európai Hálózatfinanszírozási Eszköz (CEF), a Belügyi Alapok, valamint a költségvetésen kívüli Európai Mezőgazdasági Garancia Alap belpiaci támogatásait kiegészítő nemzeti támogatások (pl. Igyál tejet, Iskolagyümölcs program, Méhészeti Nemzeti Program, Egyes speciális szövetkezések (TÉSZ) támogatása stb.).

Az előirányzatok együttes uniós bevétele a tervezett 45,4 milliárd forinttal szemben 9,4 milliárd forintban teljesült. Az elmaradás legfőbb oka, hogy a CEF-támogatások kiadásai előlegkifizetések formájában teljesültek, melyekhez uniós elszámolás nem társult, így bevétel nem keletkezett ezen az előirányzaton.

A központi költségvetési szervektől származó befizetések

A központi költségvetési szervektől származó befizetések 2016-ban összesen 27,4 milliárd forint összeget tettek ki. A legjelentősebb tétel a szinte teljesen saját bevételből gazdálkodó intézmények részére meghatározott befizetési kötelezettségek 25,2 milliárd forintos teljesítése. A 2015. évi maradvány terhére előírt befizetési kötelezettségből 1,4 milliárd forint, az egyéb befizetések jogcímen 0,8 milliárd forint folyt be.

Elkülönített állami pénzalapok befizetése

A Nemzeti Kutatási, Fejlesztési és Innovációs Alap 17,0 milliárd forintos befizetést teljesített a tudás-intenzív, nagy hozzáadott értéket teremtő és nemzetgazdasági növekedést ösztönző kutatásfejlesztési tevékenységek finanszírozásának elősegítése érdekében. A Nemzeti Foglalkoztatási Alap a szakképzésért és felnőttképzésért felelős miniszter által fenntartott szakképző iskolák működési költségéhez való hozzájárulásként 3,0 milliárd forintot adott át. A Szövetkezeti Hitelintézetek Integrációs Alapjának befizetése - jogszabályi előírás alapján - a megszüntetéséhez kapcsolódott.

Helyi önkormányzatok befizetései

A helyi önkormányzatoktól a 2016. évben összesen 15,3 milliárd forint befizetés érkezett, mely alapvetően négy forrásból származott:

- a tárgyévet megelőző évi önkormányzati elszámolások alapján, a kincstári felülvizsgálat, illetve az Állami Számvevőszék ellenőrzése során megállapított, jogtalanul igénybe vett és a tárgyévben a központi költségvetésbe visszafizetett hozzájárulások és támogatások összegeiből, valamint ezek igénybevételi, kiegészítő és késedelmi kamatából,

- a nemzeti köznevelésről szóló 2011. évi CXC. törvény 74. § (6) bekezdésében foglaltaknak megfelelően fizetendő hozzájárulásból,

- a helyi önkormányzatokat megillető támogatásokhoz kapcsolódó önellenőrzési pótlékból, valamint

- az önkormányzatok vállalkozási befizetéseiből.

Nyugdíjbiztosítási Alap befizetése

A 2015. évi költségvetési törvény végrehajtásáról rendelkező 2016. évi CXXII. törvény 15. §-a alapján az Ny. Alap 2016-ban Költségvetési befizetések címén a 2015. évi költségvetési egyenlegéből származó 4,6 milliárd forint összeget fizette be a XLII. A költségvetés közvetlen bevételei és kiadásai fejezet részére.

Állami vagyonnal kapcsolatos befizetések

Az állami vagyonnal kapcsolatos tételek alapvetően

- az állami vagyonról szóló 2007. évi CVI. törvény (a továbbiakban: Vtv.),

- a Magyar Fejlesztési Bank Részvénytársaságról szóló 2001. évi XX. törvény (MFB tv.),

- a Nemzeti Földalapról szóló 2010. évi LXXXVII. törvény (Nfatv.),

- az üvegházhatású gázok kibocsátási egységeinek kereskedelméről szóló 2005. évi XV. törvény és az üvegházhatású gázok közösségi kereskedelmi rendszerében és az erőfeszítés-megosztási határozat végrehajtásában történő részvételről szóló 2012. évi CCXVII. törvény hatálya alá tartozó vagyonnal való gazdálkodásból eredő bevételeket foglalják magukban. Ugyancsak e bevételek között szerepelnek egyes koncessziós szerződésekből származó befizetések.

A 2016. évben hatályos Áht. rendelkezései szerint az állami vagyonnal összefüggő bevételek egy része megjelenik a központi költségvetés mérlegében, más részük (a kölcsön-visszatérülések, kötvénykibocsátás bevétele) finanszírozási bevételnek minősülnek, amelyek nem érintik a központi alrendszer egyenlegét.

Az állami vagyonnal való gazdálkodás kapcsán a 2016. évre a költségvetés 231,2 milliárd forint összegű bevételt tartalmazott, amelynek nagyságrendjét az értékesítésekből eredő befizetések határozták meg. A 205,7 milliárd forint összegben teljesült bevételek összességében 25,5 milliárd forinttal maradtak el a tervezettől, döntően az egyéb értékesítési és hasznosítási bevételek alulteljesülése miatt. A költségvetés 133 milliárd forint „Egyéb értékesítési és hasznosítási bevétellel” számolt, amely végül termőföld-értékesítési bevételként teljesült 100,9 milliárd forint összegben.

Az értékesítési jellegű bevételek összességében 137 milliárd forintot tettek ki, a termőföld értékesítés mellett a kibocsátási egységek és a Magyar Nemzeti Vagyonkezelő Zrt. (MNV Zrt.) portfoliójába tartozó ingatlanok eladásából származott jelentősebb összegű bevétel.

A termőföld értékesítési bevétel döntő részben a „Földet a gazdáknak!” Programhoz kapcsolódott, a 100,9 milliárd forint 90,2%-a árverési, 8,3%-a hirdetményi, míg 1,5%-a egyéb eljárási úton történő értékesítés között oszlott meg. E programot a Kormány az állami tulajdonú földek földművesek részére történő értékesítéséhez szükséges intézkedésekről szóló 1666/2015. (IX. 21.) határozatával hirdette meg, ennek keretében mintegy 195 ezer hektár földrészlet került értékesítésre.

További fontos kormányzati intézkedéseket foglaltak magukba a „Földet a gazdáknak!” Program keretében az állami tulajdonú földek földművesek részére történő értékesítésének folytatásához szükséges intézkedésekről szóló 1203/2016. (IV. 18.), továbbá az e határozat módosításáról szóló 1254/2016. (VI. 6.) kormányhatározatok, amelyek a földértékesítés 2016. július 31. napjáig történő kiterjesztéséről rendelkeztek.

Az árverések 2016. évben lezárultak, azonban az értékesítési bevételek nagyobb része - a szerződéskötési eljárás időigénye miatt - 2017-re húzódott.

A Kormány a „Földet a gazdáknak!” Program sikerességének elősegítése, illetve a földműves gazdák lehetőségeinek szélesítése érdekében - a Magyar Fejlesztési Bank Zrt.-vel és a kereskedelmi bankokkal együttműködve, a Magyar Nemzeti Bank által elindított Növekedési Hitelprogram keretében - kidolgozta a földműves gazdák támogathatóságának olyan irányú feltételeit, amely lehetővé tette a földműves gazdák számára is kedvező hitelkonstrukció igénybevételét.

A „Földet a gazdáknak!” Program tekintetében az Országgyűlés, méltatva annak eredményeit, a felelős állami földvagyon-gazdálkodás fenntartásának érdekében megalkotta a 2016. évi CVI. törvényt, amelyben jóváhagyta az állami tulajdonban álló földeknek a „Földet a gazdáknak!” Program keretében történt értékesítését, valamint rögzítette a program - 3 hektár térmértéket meghaladó földrészletek értékesítései vonatkozásában - lezárását.

Az Országgyűlés a „Földet a gazdáknak!” Programról szóló 26/2016. (X. 27.) OGY határozatában felkérte a Kormányt, hogy az értékesítésből származó bevétel összegével csökkentse az államadósságot. Ennek megfelelően a program keretében a 2016. november 30-ig beérkezett 70 869,3 millió forint összegű bevétel teljes összege az államadósság csökkentésére került felhasználásra. 2016 decemberében 7157,8 millió forint összegben a 2018/B államkötvény és 63 711,5 millió forint összegben a 2018/C államkötvény visszavásárlásával csökkent az államadósság összege.

Az MNV Zrt. ingatlanértékesítéseinek 12,5 milliárd forintra tervezett bevétele túlteljesült, a 13,7 milliárd forintos bevételi összeg részben annak köszönhető, hogy az MNV Zrt.-hez egyre nagyobb számban érkeznek megkeresések az állami tulajdonban álló ingatlanok megvásárlására. Az érdeklődés elsősorban a kisebb értékű, ugyanakkor frekventált helyen található lakóingatlanok (kisebb számban irodaingatlanok), illetve a Balaton mentén fekvő ingatlanok, különösen az üdülőingatlanok iránt nőtt meg. Az előirányzat túllépése azonban alapvetően egy állami elhelyezéshez kötődő ügylet kapcsán elszámolt bevétel (4,2 milliárd forint) eredménye.

A 2016. évben az üvegházhatású gázok kibocsátási egységeinek értékesítése során összesen 19,8 milliárd forint bevétel érkezett a XLIII. Az állami vagyonnal kapcsolatos bevételek és kiadások sorra, amely 10%-kal elmaradt a tervezett értéktől. Az elmaradás oka elsősorban a kvótaértékesítési árfolyam évközi csökkenése.

A hasznosítási típusú 60,4 milliárd forint összegű bevételek kis mértékű túlteljesülése alapvetően az osztalékbevételeknek köszönhető. Az osztalékbevételek tervértéket meghaladó összege a MOL Nyrt. és Richter Nyrt. részvényekre fizetett osztalék többletéből ered, a többi esetben az osztalékbevétel alapvetően terv szerint teljesült. A hasznosítási jellegű bevételek további jelentősebb tétele a Nemzeti Földalapban lévő földek utáni haszonbérleti díj (6,7 milliárd forint), amelynek a tervezettől való elmaradását a „Földet a gazdáknak!” Program során értékesített földrészletek miatti haszonbérleti díjbevétel kiesése okozta.

2016. évben 35,3 milliárd forint összegű finanszírozási jellegű bevétel keletkezett az állami vagyongazdálkodás keretében az MNV Zrt. hozzárendelt vagyonába tartozó vagyonelemek kapcsán. E bevétel a korábbi Nyugdíjreform és Adósságcsökkentő Alaptól átvett vagyon, illetve egyéb pénzügyi eszközök értékesítéséből, hasznosításából, illetve tulajdonosi kölcsön visszatérülésből származik.

Egyéb bevételek

Az egyéb bevételek 2016. évi 68,3 milliárd forintos teljesítése több mint nyolcszorosa volt a törvényi előirányzatnak (az előirányzat 844,8%-a). Ezen belül jelentős tételt képviselt az előző évi maradványok átcsoportosításának technikai lebonyolításával kapcsolatban pótelőirányzat ellensúlyozása címen elszámolt 41,8 milliárd forint, az államháztartásról szóló törvény végrehajtásáról szóló 368/2011. (XII. 31.) Korm. rendelet (Ávr.) 23. § (6) bekezdése értelmében a rendkívüli kormányzati intézkedésekre szolgáló tartalék terhére elszámolási, valamint visszatérítési kötelezettséggel nyújtandó támogatásokból visszafizetett 4,3 milliárd forint, valamint a kezesség-visszatérülés címén befolyt 3,6 milliárd forint. Tovább növelte a bevételeket az önkormányzati adósságkonszolidációhoz kapcsolódóan a települési önkormányzatok által a hiteltörlesztések fedezetére elhelyezett betétek, biztosítékok összegének befizetéséből származó - eredetileg nem tervezett - 10,4 milliárd forint.

Egyéb uniós bevételek

Az Egyéb uniós bevételek cím három tételből tevődött össze.

Ezen a jogcímen található az Európai Unió költségvetési bevételeit képező, Magyarországon beszedett ún. tradicionális saját források (vámok, cukorágazati hozzájárulások) azon része, amely a beszedési költségek fedezeteként a hazai költségvetést illeti meg (az Európai Unió saját forrásainak rendszeréről szóló 2014/335/EU Euratom tanácsi határozat 2016. október elsejei hatálybalépését megelőzően 25%, azt követően 20%), valamint az uniós támogatások utólagos megtérülése:

- Vámbeszedési költség megtérítése alcímen a központi költségvetésnek a 2016. évben 12,9 milliárd forint nemzeti vámbevétele keletkezett. A 2016. évi költségvetés ezen a címen 10,6 milliárd forintos előirányzatot tartalmazott, melyet a tényleges bevétel 2,3 milliárd forinttal (22,1%-kal) haladott meg. A magasabb teljesülés oka, hogy 2016-ban a vámbeszedési költség csak az év második felében csökkent 25%-ról 20%-ra, ugyanakkor az előirányzat az egész évre vonatkozóan 20%-os aránnyal számolt.

- Cukorágazati hozzájárulás beszedési költség megtérítése alcímen 2016-ban a költségvetésbe 217,0 millió forint bevétel folyt be, amely 28,9%-kal haladja meg a 168,3 millió forint tervezett előirányzatot, illetve 13,4%-kal magasabb a 2015. évi 191,3 millió forint teljesülésnél. A nagyobb teljesülést alapvetően az okozta, hogy a beszedési költség címén megtartható összeg tervezése 20%-kal történt, de az uniós határozat 2016. októberi hatálybalépése miatt ténylegesen a cukortermelési díj 25%-a folyt be a költségvetésbe.

- Uniós támogatások utólagos megtérülése előirányzaton kerülnek kimutatásra az uniós programok, illetve projektek záró elszámolásakor az EU Bizottság által visszatartott összegek megtérülése, a lezárt programok esetében a szabálytalannak ítélt támogatásokból visszakövetelt pénzösszegek, továbbá az uniós programok elszámolhatósági időszakának zárását követően megérkező időközi elszámolások összegei is. Az eredeti előirányzat 5,1 milliárd forint volt, amely 344,0 milliárd forintra teljesült. Ennek elsődleges oka, hogy egy év közbeni jogszabály-módosítás következtében az NSRK programokhoz kapcsolódó uniós támogatások 2016 második felében már ezen az előirányzaton kerültek elszámolásra.

A részletek a következők:

- Az NSRK programjaihoz kapcsolódó időközi elszámolásokból származó uniós bevétel 336,6 milliárd forint volt.

- A Kohéziós Alap projektjei közül három projektnél történt meg a záróegyenleg elszámolása és megtérítése összesen 7,2 milliárd forint értékben.

- A Szokratész Program vonatkozásában 0,2 milliárd forint érkezett.

Adósságszolgálattal kapcsolatos bevételek

2016-ban a kamatbevételek kedvezőbben alakultak a tervezettnél, az adósságszolgálati bevételek 148,6 milliárd forintos teljesülése 74,7 milliárd forinttal haladta meg a 73,9 milliárd forintos költségvetési előirányzatot. A túlteljesítés a forintkamat-bevételek 77,1 milliárd forinttal magasabb összegének és a devizakamat-bevételek 2,4 milliárd forinttal alacsonyabb összegének az eredménye.

A forintkamat-bevételek 149,7 milliárd forintot értek el 2016-ban. A 77,1 milliárd forintos előirányzat-túlteljesülés elsősorban a hiányt finanszírozó és adósságmegújító államkötvények kamatelszámolásai bevételi előirányzatnál következett be. Az államkötvények 82,4 milliárd forinttal haladták meg az előirányzatot. Ez egyrészt a tervekhez képest megemelt összegű államkötvény-értékesítésnek, másrészt az év során bekövetkezett, vártnál nagyobb hozamcsökkenésnek köszönhető. A piaci hozamcsökkenés következtében az adott államkötvény-sorozat értékesítése az aukciókon a tervezetthez képest lényegesen magasabb nettó árfolyamon történt, ami a pénzforgalmi kamatbevételeket növelte. Szintén emelte az értékesítést és így a kamatbevételeket a tervezett volument lényegesen meghaladó kötvénycsere program, amelynek keretében 657,9 milliárd forint összegben valósult meg rövid futamidejű kötvények hosszabb futamidejű kötvényre történő cseréje. E tranzakcióval csökkenthető az elkövetkező néhány év adósságlejárata, és nő a finanszírozás biztonsága. E műveletek lejárati oldala a kamatkiadást, a kibocsátási oldala a kamatbevételt növelte, amelyek együttes hatása összességében a nettó kamatkiadás csökkenése volt 2016-ban.

A kamatbevételek másik jelentős tétele a Kincstári Egységes Számla (KESZ) után az MNB által fizetett kamat 5,7 milliárd forint összegben. Ezen a címen az előirányzathoz képest 7,8 milliárd forint kamatbevétel-csökkenés mutatkozott, mivel a jegybank irányadó kamatszintje 2016 folyamán alacsonyabb lett a prognosztizáltnál, valamint 2016 novemberétől a jegybank nem fizetett kamatot a KESZ-re.

A devizában jelentkező kamatbevételek összege az előirányzathoz képest lényegesen alacsonyabb lett. Eredetileg 1,3 milliárd forint összegű kamatbevétel került megtervezésre, ehhez képest azonban ténylegesen negatív kamatbevétel keletkezett 1,1 milliárd forint értékben. Ennek oka, hogy a tervezés során pozitív europiaci kamatszinttel volt indokolt számolni, ezzel szemben az év során bekövetkezett jelentős pénzpiaci kamatcsökkentések következtében az MNB-nél elhelyezett betétekre negatív kamatláb került felszámításra.

A csökkenéshez hozzájárult a P€MÁK (Prémium Euró Magyar Államkötvény) tervezettnél kisebb volumenű értékesítése. Az elszámolt felhalmozott kamatbevétel részben emiatt, részben a tervhez képest kisebb kamatláb miatt lényegesen alacsonyabban alakult a tervezettnél. E bevétel összege 0,4 milliárd forint volt. A devizaszámla-elszámolások egyéb bevételei és a mark-to-market (M2M) betétműveletek utáni kamatok negatív bevételei 1,5 milliárd forintot tettek ki.

Kiadási előirányzatok

Egyedi és normatív támogatások

Az egyedi és normatív támogatások összege a 2016. évben összesen 333,6 milliárd forintot tett ki, amely 7,5%-kal haladta meg a törvényi előirányzatot.

A kifizetések meghatározó tételeit a személyszállítási közszolgáltatások, valamint a vasúti pályahálózatok működtetésének költségtérítése képezte, amely támogatások célja az érintett társaságok közszolgáltatási tevékenységei bevételekkel nem fedezett, indokolt költségeinek megtérítése volt.

A személyszállítási közszolgáltatásokkal összefüggő költségtérítések kiadási előirányzatain 232,9 milliárd forint teljesítés történt, amely 32,9 milliárd forinttal haladta meg a 2016. évi eredeti előirányzatot. A megnövekedett teljesítés a következő okokra vezethető vissza:

- az Országgyűlés a 2016. évi költségvetési törvény módosításával a vasúti és az autóbuszos személyszállítás korábbi évekre vonatkozó költségtérítései elszámolásának előirányzatait a még fennmaradt igények megtérítése érdekében 6,1 milliárd forinttal megemelte;

- a Kormány az 1506/2016. (IX. 21.) Korm. határozattal, és az 1625/2016. (XI. 17.) Korm. határozattal az autóbuszos személyszállítási közszolgáltatások fenntartható finanszírozása érdekében hozzájárult az érintett költségtérítési kiadási előirányzat 24,5 milliárd forinttal történő túllépéséhez (az összegből 1,8 milliárd forint a budapesti elővárosi közlekedés céljait szolgálta);

- a Kormány az 1625/2016. (XI. 17.) Korm. határozatával 2,3 milliárd forint többletforrást biztosított a budapesti elővárosi vasúti személyszállítási közszolgáltatások fenntartható finanszírozása érdekében az érintett költségtérítési kiadási előirányzat javára azzal, hogy hozzájárult annak túllépéséhez.

A személyszállítási közszolgáltatások költségtérítési támogatásából a vasúti személyszállítás 160,7 milliárd forinttal (MÁV-Start Zrt.: 148,0 milliárd forint, GYSEV Zrt.: 10,4 milliárd forint, BHÉV Zrt.: 2,3 milliárd forint), míg az autóbusszal végzett személyszállítás 72,2 milliárd forinttal részesült.

A vasúti pályahálózat működtetésének költségtérítése kiadási előirányzatán 74,1 milliárd forint teljesítés történt, amely megegyezett a törvényi előirányzattal. A támogatásából a MÁV Zrt. 69,1 milliárd forint, míg a GYSEV Zrt. 5,0 milliárd forint kifizetésben részesült.

Az Eximbank Zrt. kamatkiegyenlítése keretében került sor a hitelintézet által a magyar áruk és szolgáltatások exportjának, illetve versenyképességük javításának finanszírozása érdekében nyújtott hitelek kamatának, és az e célokat szolgáló finanszírozási költségek különbözetének támogatására. A 2016. évi törvényi előirányzatot (30,0 milliárd forint) a Kormány - a tervezettnél alacsonyabb mértékű igénylés folytán - az 1787/2016. (XII. 17.) Korm. határozatával 26,4 milliárd forintra csökkentette. A teljesítés összege a 2016. évi módosított előirányzattal egyezett meg. A kiadás előző évhez mért emelkedő összege döntően a növekvő hitelezési aktivitásra, illetve kisebb részben az Eximbank Zrt. forrásköltségének csökkenésére vezethető vissza. Ez utóbbit a piaci források alacsonyabb kamatszintje okozta.

A Mecseki uránbányászok baleseti járadékainak és egyéb kártérítési kötelezettségeinek átvállalása előirányzat terhére került sor az uránbányászatban az 1993. év végéig keletkezett, hivatkozott fizetési kötelezettségek központi költségvetés általi megtérítésére. A 149,9 millió forint összegű kifizetést a Bányavagyon-hasznosító Nonprofit Közhasznú Kft. teljesítette a jogosultak részére, amely a törvényi előirányzat 66,6%-át jelentette. Az alacsonyabb összegű kiadás alapvetően a támogatás utalványozási rendszerében történt változással magyarázható.

Közszolgálati műsorszolgáltatás támogatása

A médiaszolgáltatásokról és a tömegkommunikációról szóló 2010. évi CLXXXV. törvény 4. számú mellékletében foglaltak alapján a közszolgálati hozzájárulás előirányzatának 2016. évi összege 69,9 milliárd forintban került megtervezésre.

A 2016. év folyamán az alábbiak befolyásolták a közszolgálati média támogatásának alakulását:

- a Nemzeti Média- és Hírközlési Hatóság a prémiumévek programmal kapcsolatos kifizetésekre 8,1 millió forint támogatásban részesült a prémiumévek programról és a különleges foglalkoztatási állományról szóló 2004. évi CXXII. törvény, valamint a 8/2005. (II. 8.) PM rendelet alapján,

- a 2016. évi honvédelmi igazgatási feladatok végrehajtásához szükséges költségvetési források átcsoportosításáról szóló 1223/2016. (V. 2.) Korm. határozat alapján a közszolgálati média normáltól eltérő működési feltételeinek biztosítása céljából 35,0 millió forint került átcsoportosításra a közszolgálati hozzájárulás előirányzat javára.

Összefoglalóan megállapítható, hogy a 2016. évben a közszolgálati hozzájárulás előirányzat 69,9 milliárd forintra, a Nemzeti Média- és Hírközlési Hatóság prémiumévek programmal kapcsolatos kiadásai előirányzat 8,1 millió forintra teljesült.

Szociálpolitikai menetdíj-támogatás

Az állam a szociálpolitikai menetdíj-támogatás útján ellentételezi a közúti, valamint a vasúti személyszállító társaságok számára az állam által a személyszállítási közszolgáltatások keretei között biztosított egyes utazási kedvezmények igénybevételével megvalósuló utazások miatti árbevétel-elmaradást. A 2016. évi törvényi előirányzatot (104,0 milliárd forint) a Kormány - a tervezettnél alacsonyabb mértékű felhasználás folytán - az 1668/2016. (XI. 23.) Korm. határozatával 97,0 milliárd forintra csökkentette. A 97,9 milliárd forintot kitevő teljesítés, amely külön szabályozás nélkül is eltérhetett az előirányzattól, lényegében a 2016. évi módosított előirányzattal egyezett meg.

Lakástámogatások

A lakásépítési támogatások előirányzata a 2016. évben 104,0 milliárd forintot, a törvényi módosított előirányzat 154,0 milliárd forintot tett ki. A teljesülés 148,2 milliárd forint volt, ami 3,8%-os elmaradást jelentett a módosított előirányzathoz képest, a 2015. évinél viszont 35,5%-kal volt több. Az eltérés a mérlegsoron belül több jogcímcsoport együttes változására vezethető vissza.

A teljesítés alakulásának főbb tényezői a következők:

- Az újonnan induló konstrukcióknál a jelentősen kibővített családi otthonteremtési kedvezményre és az adó-visszatérítési támogatásra a 2016. évben 51,3 milliárd forint kiadása keletkezett a költségvetésnek.

- A lakás-takarékpénztári megtakarítások támogatása jogcím 15%-kal emelkedett, 54,3 milliárd forintot tett ki. A növekedés oka, hogy e megtakarítási forma egyre népszerűbb a lakosság körében, folyamatosan nő a szerződéskötések száma.

- A 2009. július 1-jétől nem igényelhető lakásépítési kedvezményre fordított kiadás 1,2 milliárd forint volt, ami a 2015. évi kiadáshoz képest 24,3%-os csökkenést jelentett.

- A lakástámogatások mérlegsoron teljesült kiadás 18%-át a 2009. július 1-jétől megszüntetett, kiegészítő kamattámogatású és a jelzáloglevéllel finanszírozott lakáshitelekre nyújtott kamattámogatás tette ki 26,6 milliárd forint értékben. Ez a 2015. évi kifizetésekhez képest 21,7%-os csökkenést jelent, amit az átlagos kamattámogatás és a hitelállomány csökkenése együttesen okozott.

- Az egyéb kamattámogatás jogcímen a 2016. évi költségvetési kiadás 3,4 milliárd forint volt, mely az előző évihez képest 19%-os csökkenést jelent. Ezen a jogcímen jelennek meg a társasházi, lakásszövetkezeti épületek közös részeinek felújítására felvett hitelek kamattámogatásai.

Családi támogatások, szociális juttatások

A Nemzeti Család- és Szociálpolitikai Alap tartalmazza a korhatár előtti ellátásokat, valamint a családi támogatásokat, a jövedelempótló és jövedelemkiegészítő szociális támogatásokat, továbbá a különféle jogcímen adott térítések költségvetési forrásait.

Az Alapból finanszírozott ellátások mindösszesen 672,2 milliárd forinton, 98,3%-ra teljesültek.

Családi támogatások

A családi támogatások körébe a családi pótlék, az anyasági támogatás, a gyermekgondozási segély, a gyermeknevelési támogatás, a gyermekek születésével kapcsolatos szabadság megtérítése, a pénzbeli és természetbeni gyermekvédelmi támogatások, az életkezdési támogatás, valamint a gyermektartásdíjak megelőlegezésének költségvetési forrása tartozik.

A családi pótlék 319,7 milliárd forintos előirányzata 99,1%-ra, az anyasági támogatás 116,1%-ra, a gyermekgondozási segély 98,9%-ra, a gyermeknevelési támogatás 92,5%-ra teljesült. Ezzel összefüggésben hangsúlyos, hogy a Népesedéspolitikai Akció következtében várt születésszám-emelkedés a tervezetthez képest elnyújtottabb ütemben és tartósan jelentkezett, ennek következtében a családi pótlékra jogosultak száma a tervezetthez képest változott. Tekintettel a családi pótlékon jelentkezett teljesülésre, a Kormány 1,8 milliárd forint átcsoportosításáról döntött az egyes fejezetek közötti előirányzat-átcsoportosításról szóló 1884/2016. (XII. 28.) Korm. határozatnak megfelelően.

A gyermekek születésével kapcsolatos szabadság megtérítése előirányzat 176,2%-ra teljesült, mivel a munkaidő-kedvezményt igénybe vevők száma és a részükre kifizetett távolléti díj összege is magasabb szinten valósult meg a tervezetthez képest.

A pénzbeli és természetbeni gyermekvédelmi támogatások előirányzata tartalmazza a rendszeres gyermekvédelmi kedvezményhez kapcsolódó Erzsébet-utalvány, valamint pénzbeli ellátás és pótlék fedezetét, amely 76,2%-ra teljesült. Tekintettel a pénzbeli és természetbeni gyermekvédelmi támogatások előirányzatán jelentkezett teljesülésre, a Kormány 1,4 milliárd forint átcsoportosításáról döntött az egyes fejezetek közötti előirányzat-átcsoportosításról szóló 1884/2016. (XII. 28.) Korm. határozatnak megfelelően.

Az életkezdési támogatás 5,2 milliárd forintos előirányzata 5,8 milliárd forintra teljesült.

A gyermektartásdíjak megelőlegezése előirányzat 93,3%-os teljesülését a vártnál alacsonyabb jogosulti létszám okozta.

Korhatár alatti ellátások

Az előirányzat összességében szinten - 100,3%-ra - alakult, mely tartalmazza a szolgálati járandósággal és a korhatár előtti ellátással, a balettművészeti életjáradékkal kapcsolatos ellátásokat.

Jövedelempótló és jövedelemkiegészítő szociális támogatások

A jövedelempótló és jövedelemkiegészítő szociális támogatások elsősorban a fogyatékossághoz, illetve a politikai okból elítéltek rehabilitációjához, egyes bányászellátásokhoz kapcsolódnak. Ide tartozik még a saját jogú nyugdíj kiegészítésére szolgáló rendszeres pénzbeli ellátásként folyósított házastársi pótlék és házastársi jövedelempótlék is, valamint egyéb szociális támogatások, mint pl. a cukorbetegek támogatása. Az ellátások egy része „kifutó jellegű”, amelyek esetében új megállapításra már évek óta nem kerül sor.

Az alcím kiadásai között jelenik meg a járási szociális feladatok ellátása előirányzat, amely többek között az ápolási díj és az időskorúak járadéka mellett a foglalkoztatást helyettesítő támogatás, valamint az egészségkárosodási és gyermekfelügyeleti támogatás forrását is tartalmazza.

Az ellátások finanszírozására előirányzott 133,1 milliárd forint 5,3%-kal a tervezett szint alatt teljesült, 126,1 milliárd forint költségvetési forrást igényelt. A tervezettől való eltérés elsősorban a járási szociális feladatok 91,7%-os mértékű alulteljesüléséből adódik, melyet főként a foglalkoztatást helyettesítő támogatásra jogosultak számának csökkenése okozott. Tekintettel a járási szociális feladatok előirányzatán jelentkezett teljesülésre, a Kormány hatáskörében 4,0 milliárd forint átcsoportosításáról döntött az egyes fejezetek közötti előirányzat-átcsoportosításról szóló 1787/2016. (XII. 17.) Korm. határozatnak megfelelően.

Különféle jogcímen adott térítések

A különféle jogcímen adott térítések körébe tartozó előirányzatok közül az egészségügyi feladatok ellátásával kapcsolatos hozzájárulás, illetve a folyósított ellátások utáni térítés a tervezett szinten teljesült. A közgyógyellátás esetében a tervezett előirányzat mintegy 10,8%-kal elmaradt. Tekintettel a közgyógyellátás előirányzatán jelentkezett teljesülésre, a Kormány hatáskörében 1,8 milliárd forint átcsoportosításáról döntött az egyes fejezetek közötti előirányzat-átcsoportosításról, a 2015. évi költségvetési maradványok egy részének felhasználásáról és egyes Korm. határozatok módosításáról szóló 1822/2016. (XII. 22.) Korm. határozatnak megfelelően.

Nemzeti Család- és Szociálpolitikai Alap kiadásaival összefüggő visszatérülések

A Nemzeti Család- és Szociálpolitikai Alap kiadásaival összefüggésben összesen 1,7 milliárd forint bevétel keletkezett, döntő többségében a jogosulatlanul igénybe vett támogatások visszafizetése kapcsán.

A központi költségvetési szervek és fejezeti kezelésű előirányzatok kiadásai

A központi költségvetési szervek és a szakmai fejezeti kezelésű előirányzatok kiadásainak alakulása

A központi költségvetési szervek és a fejezetek által kezelt egyes jogcímeken megjelenő programok, feladatok, támogatások 2016. évi - támogatással és saját bevétellel fedezett - kiadása 8732,5 milliárd forintra teljesült, amely összeg 96,8 milliárd forinttal, 1,1%-kal több a 2015. évi teljesítésnél.

Az eredeti kiadási előirányzat összességében 6274,2 milliárd forintot, a törvényi módosított előirányzat 6631,3 milliárd forintot tett ki. Ehhez képest az év során - jogszabályi felhatalmazás alapján - a következők miatt változtak az előirányzatok: tárgyévi többletbevétel, a megelőző évek kötelezettségvállalással terhelt előirányzat maradványának igénybevétele, egyéb költségvetési mérlegsorokról (központi előirányzatok, céltartalékok, Rendkívüli kormányzati intézkedések tartalék (RKI), Országvédelmi Alap) történő évközi átcsoportosítás, a költségvetési törvény felhatalmazása alapján egyes előirányzatok előirányzat-módosítás nélküli teljesülése. Mindezek következtében az év végi módosított előirányzat 3538,4 milliárd forinttal haladta meg az Országgyűlés által jóváhagyott mértéket:486,0 milliárd forint Kormány által végrehajtott növekedésből (pl. tartalékok átcsoportosításával), 1424,7 milliárd forint pedig fejezeti hatáskörben (pl. maradvány előirányzatosítás, fejezeti kezelésű előirányzatok intézményhez, illetve más fejezethez történő átcsoportosítása), 1627,7 milliárd forint intézményi hatáskörben (pl. maradvány, többletbevételek előirányzatosítása) végrehajtott előirányzat-növelésből adódott.

Ugyanakkor az év végi aktuális kiadási előirányzathoz viszonyított teljesülés/kifizetés 85,9% volt.

A központi költségvetési szervek és a szakmai fejezeti kezelésű előirányzatok 2016. évi kiadásainak alakulását a következő táblázat mutatja be:

 

 milliárd forintban

 2015. évi teljesítés

 8 635,6

 2016. évi eredeti előirányzat

 6 274,2

 2016. évi törvényi módosított előirányzat

 6 631,3

 2016. évi módosított előirányzat

 10 169,7

 2016. évi teljesítés

 8 732,5

A központi költségvetési szervek és a szakmai fejezeti kezelésű előirányzatok támogatása

A központi költségvetési szervek és a fejezeti kezelésű előirányzatok 2016. évi eredeti támogatása 4175,8 milliárd forint, a törvényi módosított előirányzat 4539,2 milliárd forint volt, ami az év folyamán összesen 485,9 milliárd forinttal, 10,7%-kal növekedett. A Kormány felhatalmazáson alapuló hatáskörében összesen 486,0 milliárd forinttal növelte az eredeti előirányzatot, a fejezeti hatáskörben végrehajtott módosítások 0,1 milliárd forinttal csökkentették az eredeti támogatást.

A Rendkívüli kormányzati intézkedések előirányzat módosított 123,2 milliárd forintos előirányzatából a Kormány döntései alapján a központi költségvetési szervek és fejezeti kezelésű előirányzatoknál összesen 96,8 milliárd forintot (az RKI 78,6%-a) használtak fel.

A Rendkívüli kormányzati intézkedések előirányzatból jelentősebb támogatást a következő célok kaptak:

- Miniszterelnökség: budai Vár rehabilitációját előkészítő munkálatok 2,4 milliárd forint, budai Várban található Karmelita kolostor átépítése 8,2 milliárd forint, Mezőhegyesi Ménesbirtok Zártkörűen Működő Részvénytársaság 100%-os tulajdonát megtestesítő törzsrészvény-csomagjának állam javára történő megvásárlása 2,1 milliárd forint;

- Belügyminisztérium: kéményseprő-ipari ellátás 5,3 milliárd forint, arcképelemzési nyilvántartás és arcképelemző rendszer 2,6 milliárd forint, országos szúnyoggyérítés 1,5 milliárd forint, BM budai Várnegyedben történő elhelyezése érdekében a korábbi építészeti tervek áttervezése 1,6 milliárd forint;

- Nemzetgazdasági Minisztérium: a Velencei-tó és térsége, Váli-völgy, Vértes Térségi Fejlesztési Tanács által megvalósításra kerülő fejlesztések 1,4 milliárd forint, járműipari tesztpálya 6,0 milliárd forint;

- Nemzeti Fejlesztési Minisztérium: olimpiai pályázat finanszírozása 5,8 milliárd forint, Nyíregyháza és Tokaj közötti kerékpárút hiányzó szakaszainak kivitelezése 3,5 milliárd forint, Magyar Labdarúgó Szövetség budapesti pályafejlesztési programjának végrehajtása 5,0 milliárd forint, Nemzeti Tengelysúly- és kapcsolódó ellenőrzéseket támogató hálózat kialakítása 2,2 milliárd forint, Budapestet bemutató és népszerűsítő nemzetközi városmarketing kampány 1,9 milliárd forint, budapesti elővárosi közlekedés átmeneti likviditásának biztosítása 4,0 milliárd forint, Bp2017 Világbajnokság Szervező és Lebonyolító Nonprofit Korlátolt Felelősségű Társaság feladatainak támogatása 7,2 milliárd forint;

- Külgazdasági és Külügyminisztérium: Washingtoni nagykövetség új épületben történő elhelyezése 4,9 milliárd forint, vajdasági magyar közösségek terület- és gazdaságfejlesztési stratégiája 1,5 milliárd forint, Magyar Nemzeti Kereskedőház Zrt. feladatainak ellátása 1,0 milliárd forint;

- Emberi Erőforrások Minisztériuma: budai Várban található Karmelita kolostorban elhelyezendő műtárgyak beszerzése 1,0 milliárd forint, Az 1956-os forradalom és szabadságharc emlékéve programjainak támogatása 6,0 milliárd forint, egyes szerzetesrendi fejlesztések 1,0 milliárd forint;

- Miniszterelnöki Kabinetiroda: a Miniszterelnöki Kabinetiroda 2016. évi működése 2,4 milliárd forint.

A 2016. évi céltartalékok előirányzatból bérkompenzációra 15,4 milliárd forint, a fegyveres és rendvédelmi életpálya bevezetéséhez kapcsolódó kiadásokra 100,4 milliárd forint, a NAV életpálya kiadásaira 9,0 milliárd forint, az állami tisztviselői életpályára 11,3 milliárd forint, a szociális kiegészítő pótlékra 7,0 milliárd forint, a prémium évek programra 1,0 milliárd forint, létszámleépítés egyszeri kiadásainak fedezetére 0,7 milliárd forint, bíróságok és ügyészség többlet-személyi juttatásaira 1,9 milliárd forint került kifizetésre.

A NAV részére a költségvetési törvény előírása alapján fizethető jutalom 31,7 milliárd forinttal növelte a jóváhagyott előirányzatot. Államháztartáson belül egyéb központi előirányzatról, helyi önkormányzatok támogatásai fejezettől, vagyonfejezettől történt átcsoportosítások összesen 133,6 milliárd forinttal, a köznevelési intézmények működtetésével kapcsolatos önkormányzati befizetés 6,0 milliárd forinttal, az Országvédelmi Alapból (OVA) történő átcsoportosítás 71,1 milliárd forinttal növelte a központi költségvetési fejezetek támogatási előirányzatait.

 

 milliárd forint

 2016. évi eredeti előirányzat

 4 175,8

 2016. évi törvényi módosított előirányzat

 4 539,1

 Kormányjogkörben módosítva

 486,0

 Ebből: - RKI tartalék terhére előirányzat-növelés

 +96,8

 - OVA terhére előirányzat-növelés

 +71,1

 - céltartalék terhére előirányzat-növelés

 +146,8

 - NAV jutalom

 +31,7

 - 35. § (2) bekezdés alapján a köznevelési intézmények működtetésével kapcsolatos önkormányzati befizetés

 +6,0

 - államháztartáson belüli átcsoportosítások

 +133,6

 Fejezeti hatáskörű módosítás

 -0,1

 2016. évi módosított előirányzat

 5 025,0

A módosítási kötelezettség nélkül túlléphető törvénysorokon összesen 1189,7 milliárd forinttal teljesültek túl az előirányzatok.

A túllépések tételei a következők:

 2015. évi C. törvényben szereplő felhatalmazás

 Megnevezés

 Túllépés millió forintban

 4. melléklet 1. pont

 Jogi segítségnyújtás

 68,0

 4. melléklet 1. pont

 A büntetőeljárásról szóló tv. alapján megáll. kártalanítás

 147,0

 4. melléklet 1. pont

 Magán- és egyéb jogi személyek kártérítése

 790,0

 4. melléklet 1. pont

 Állat-, növény- és GMO-kártalanítás

 2 298,1

 4. melléklet 1. pont

 Uniós programok árfolyam-különbözete

 819,4

 4. melléklet 1. pont

 Hozzájárulás a hadigondozásról szóló törvényt végrehajtó közalapítványhoz

 4 670,8

 4. melléklet 1. pont

 Integrációs támogatás elismert menekültek, oltalmazottak részére

 15,0

 4. melléklet 2. pont

 Víz-, környezeti és természeti katasztrófa-kárelhárítás

 1 266,5

 4. melléklet 2. pont

 Tömeges bevándorlás kezeléséhez kapcsolódó kiadások

 64 914,0

 4. melléklet 2. pont

 A terrorellenes intézkedések megvalósításához kapcsolódó kiadások

 54 880,7

 4. melléklet 2. pont

 Beruházás-ösztönzési célelőirányzat

 18 893,7

 4. melléklet 2. pont

 Kötött segélyhitelezés

 1 141,7

 4. melléklet 2. pont

 Köznevelési célú humánszolgáltatások és működési támogatás

 52 977,9

 4. melléklet 2. pont

 Hit- és erkölcstan- és tankönyvtámogatás

 1 693,3

 4. melléklet 2. pont

 Szociális célú nem állami humánszolgáltatások támogatása

 1 024,8

 4. melléklet 3. pont

 2014-2020 közötti kohéziós politikai operatív programok

 959 417,0

 4. melléklet 3. pont

 Uniós programok kiegészítő támogatása

 970,2

 4. melléklet 3. pont

 Európai Területi Együttműködés 2014-2020

 382,7

 5. § (11) bekezdés

 Felsőoktatási vagyongazdálkodási feladatok

 24 387,7

 

 Módosítási kötelezettség nélkül teljesülő előirányzatok túllépése összesen:

 1 189 733,7

Az előirányzat-maradványok alakulása

A központi költségvetési szerveknél és a fejezeti kezelésű előirányzatoknál együtt a gazdálkodás során a tárgyévi és az előző évi igénybe nem vett költségvetési maradvány 2213,2 milliárd forint összegben keletkezett, ami 1074,3 milliárd forinttal (94,3%-kal) magasabb, mint a 2015. évi (1138,9 milliárd forint).

A teljes előirányzat-maradvány megoszlása a következő:

 

 

 

 milliárd forintban

 Megnevezés

 Fejezeti kezelésű előirányzatok maradványa

 Intézményimaradványok

 Összesen

 Összes maradvány

 780,4

 1432,8

 2213,2

Jelentősebb összegű maradvány az előző évekhez hasonlóan a kiterjedt intézményhálózattal, illetve szakmai programok finanszírozásával megbízott fejezeteknél képződik (BM 241,8 milliárd forint, NFM 200,8 milliárd forint, Uniós Fejlesztések 370,7 milliárd forint, EMMI 594,6 milliárd forint), amelynek 95,8%-a kötelezettségvállalással terhelt.

A maradvány keletkezésének jellemző oka, hogy egyes bevételek (pl. EU-s források) év végén folytak be (elköltésükre már nem volt lehetőség), továbbá az év végi támogatási többletek (Rendkívüli kormányzati intézkedések előirányzatból) elköltése áthúzódik a következő évre. Ugyanígy a kiírt pályázatok érvénytelensége, szerződéskötések elhúzódása, valamint az utófinanszírozás rendszere miatt a pénzforgalmi teljesítés csak a következő évben realizálódik.

A bevételek és kiadások kormányzati funkciónkénti alakulása

A törvényhozó és végrehajtó szervek körébe az Országgyűlés és egyéb államhatalmi szervek, a minisztériumok igazgatása, egyéb központi igazgatási szervek, a hozzájuk kötődő ágazati és célelőirányzatok tartoznak. Kiadásuk 2016-ban 540,2 milliárd forint volt, az előző évi teljesítésnél 46,7 milliárd forinttal (8%-kal) kevesebb. A bevételek 96,5 milliárd forinttal (293,5 milliárd forintra), míg a támogatások 14,2 milliárd forinttal (391,2 milliárd forintra) növekedtek.

A törvényhozó szervek kiadásai - 50,3 milliárd forint -, az előző évihez képest kismértékben, 0,2 milliárd forinttal növekedtek.

A végrehajtó szervek összesített költségvetésének (489,9 milliárd forint) közel egyharmadát a minisztériumok igazgatási címei (144,2 milliárd forint) adják, ettől jelentősen nagyobb részt az irányításuk alá tartozó, igazgatási típusú feladatokat ellátó intézmények (243,1 milliárd forint) jelentik. A minisztériumok egyes szakmai fejezeti kezelésű előirányzatai 102,6 milliárd forintot tesznek ki.

A végrehajtó szervek kiadása 46,9 milliárd forintos (8,7%) csökkenést mutat, amely több előirányzat változásának, jellemzően operatív programok (pl. Közigazgatás- és Közszolgáltatás Fejlesztési Operatív Program, Államreform Operatív Program, Végrehajtás Operatív Program, Elektronikus Közigazgatás Operatív Program), illetve állami költségvetési kedvezményezettek sajáterő támogatásának egyenlegeként alakult ki.

A végrehajtó szervek bevételénél jelentkező 98,4 milliárd forintos növekedés meghatározó része a kormányhivatalok egyéb működési célú támogatások bevételei államháztartáson belülről elnevezésű jogcím növekedése.

A pénzügyi és költségvetési tevékenységek és szolgáltatások kiadása a 2016. évben 283,5 milliárd forint, bevétele 46,0 milliárd forint, támogatása 256,8 milliárd forint volt. A 2016. évi kiadási teljesítés 3%-kal, a támogatási teljesítés 24%-kal nőtt, míg a bevételi teljesítés 2,7%-kal csökkent a 2015. évi teljesítéshez képest.

A kiadási teljesítés alakulását több tényező is befolyásolta: növekedett a Magyar Államkincstár kiadása 38,8 milliárd forinttal, mely nagyrészt a 2016. évben a nyugdíjasok részére biztosított egyénenként 10 ezer forint összegű Erzsébet-utalványhoz kapcsolódó kiadásokból adódott, a NAV intézményrendszerének átalakítása miatt e funkció kiadásai 4,0 milliárd forinttal növekedtek, ugyanakkor jelentős mértékben, 24,0 milliárd forinttal csökkent az EU Önerő Alap előirányzat kiadása, valamint csökkentő tételt jelent (7,6 milliárd forint), hogy a pénztárgépek cseréje a 2015. évben egyszeri feladatként jelentkezett.

A bevételi teljesítés csökkenését a Közigazgatási és Igazságügyi Hivatal megszűnése miatti bevételelmaradás és az Emberi Erőforrás Támogatáskezelő intézmény bevételei jelentős növekedésének együttes hatása okozza.

A támogatási teljesítés emelkedését többek között a Magyar Államkincstár támogatásának - a kiadásoknál jelzett jogcím miatti - növekedése, valamint a NAV életpálya bevezetése miatti (céltartalékból biztosított) többlete okozta.

A külügyi terület 2016. évi kiadása 104,0 milliárd forint, az előző évinél 30,7%-kal magasabb szinten teljesült. Bevételi teljesítése 14,8 milliárd forint, ami 3,0 milliárd forinttal magasabb, mint az előző évi. A támogatása 90,1 milliárd forint, ami 22,4%-kal magasabb az előző évihez képest.

2016-ban a kiadások döntő részét a Külképviseletek Igazgatása címen az új külképviseletek nyitása, a külgazdasági attasé hálózat megerősítése, a külképviseletekhez kapcsolódó beruházások (pl. ingatlanberuházás), valamint az Európai Unió és a különböző nemzetközi szervezetek felé vállalt kötelezettségeink teljesítése tették ki. A támogatás növekedését a külképviseleti hálózat bővítésével (több állomáshely nyitása, illetve újranyitása) összefüggő többletforrás biztosítása, valamint a Balassi Intézet külképviseleti hálózatának beolvadása okozta.

Az alapkutatáshoz sorolt előirányzatok kiadásai 2016-ban 71,2 milliárd forintra, a támogatások 34,2 milliárd forintra teljesültek.

Az e funkciócsoporthoz tartozó támogatások elsősorban a Magyar Tudományos Akadémia (intézményei és programjai), a Nemzeti Kutatási, Fejlesztési és Innovációs Hivatal (intézménye és programjai), az Igazságügyi Minisztérium (IM) irányítása alá tartozó kutatóintézetek, a Magyar Művészeti Akadémia Művészetelméleti és Módszertani Kutatóintézete, a KSH Népességtudományi Kutató Intézet, a Külgazdasági és Külügyminisztérium irányítása alá tartozó, kutatással foglalkozó közhasznú és egyéb civil szervezetek tevékenységének finanszírozására szolgáltak. A kutatási feladatok ellátását segíti a 6,8 milliárd forint állami támogatásból megvalósuló Martonvásári Agrár-innovációs Centrum fejlesztése, amelyhez 2016-ban 900 millió forint támogatást biztosított a költségvetés.

Az egyéb általános közösségi szolgáltatások 2016. évi kiadása 78,2 milliárd forint volt, ami a 2015. évi teljesítéshez képest (55,4 milliárd forint) 41%-os növekedést mutat. A bevétel 3,9 milliárd forinttal (19,2%) csökkent, a támogatás 12,3 milliárd forinttal (30,3%) nőtt.

Az előirányzatok - a korábbi évekhez hasonlóan - döntően a Közigazgatási és Elektronikus Közszolgáltatások Központi Hivatala (KEKKH) és a Központi Statisztikai Hivatal (KSH) feladatellátását szolgálták. A KEKKH kiadásai 35,9%-kal, a KSH kiadásai pedig 22,8%-kal növekedtek.

A védelmi funkcióba tartozó költségvetési szervek és szakmai fejezeti kezelésű előirányzatok teljesített kiadása a költségvetési évben 292,5 milliárd forint volt, amelynek fedezetéül 253,3 milliárd forint támogatás, valamint 44,3 milliárd forint bevétel szolgált.

A Magyar Honvédség (MH) az Alaptörvényben és a honvédelmi törvényben foglalt feladatainak, valamint szövetségesi kötelezettségeinek eleget tett. 2016-ban is kiemelt cél volt a stabil haderőstruktúra kialakítása, a haderő professzionális jellegének erősítése és az MH megtartó képességének erősítése.

A katonai életpálya bevezetése keretében 2015-ben indított, 2016-ban is folytatódó béremelés (2015-ben átlagosan 30%, 2016-ban további átlagosan 5%) mintegy 28,4 milliárd forint többletkiadást jelentett 2016-ban a Honvédelmi Minisztériumnál (HM). A honvédelmi ágazatban foglalkoztatott közalkalmazottak béremelésére tekintettel 1,1 milliárd forint többletforrásban részesült a fejezet.

A honvédelmi szervezetek 2016-ban is részt vettek a tömeges bevándorlás okozta válsághelyzet kezelésében, mely feladatra - a biztosított többletforrásokból, a 2015-ről áthúzódó forrásokkal együtt - több mint 21 milliárd forintot költött a tárca.

A terrorcselekmények megelőzésére - a rendelkezésére bocsátott 20,8 milliárd forintból - 3,4 milliárd forintot fordított a HM, mely kiadások az MH és a Katonai Nemzetbiztonsági Szolgálat képességfejlesztését szolgálták.

Az Iszlám Állam elnevezésű terrorszervezet elleni nemzetközi koalíciós műveletekben történő magyar részvétellel (őrző-védő, csapatkísérő és partnerképesség-építési feladatok) kapcsolatban 2016-ban - a központi költségvetési törvény módosításával - 1,9 milliárd forint többlettámogatás került biztosításra a fejezet részére.

Az MH egyik legjelentősebb haditechnikai kiadását 2016-ban is a Gripen vadászrepülőgépek bérleti díja, valamint a bérlettel összefüggő fegyverzeti, elektronikai beszerzések jelentették 36,9 milliárd forint értékben (ebből 17,8 milliárd forint a 2016. évi bérleti díj, 19,1 milliárd forint a 2017. évi bérleti díj előteljesítése), de folytatódtak az egyéb hadfelszerelés-fejlesztési programok is.

A haderőképesség szinten tartása, fejlesztése és a nemzetközi katonai együttműködés zavartalansága érdekében a hazai kiképzési feladatokra, illetve a pilóták nemzetközi képzésére ebben az évben is kiemelt figyelmet fordított a tárca.

Az igazságszolgáltatási funkcióba tartozó szervek és fejezeti kezelésű előirányzatok kiadásai 2016-ban mintegy 153,4 milliárd forintot tettek ki, az előző évi teljesítésnél 22,1 milliárd forinttal többet. A 135,5 milliárd forintos támogatás 5,4%-kal magasabb, míg a 10,7 milliárd forintot kitevő bevétel 38,5%-kal magasabb az előző évinél.

A kiadások 70%-a a Bíróságok, 26%-a pedig az Ügyészség fejezetnél jelenik meg (a fennmaradó 4% pedig az IM fejezet intézményeinél, valamint az egyéb célelőirányzat címeken).

A támogatás a Bíróságok esetében 5,0 milliárd forinttal (5,8%), míg az Ügyészségnél 0,9 milliárd forinttal (2,2%) növekedett. A növekedést az igazságszolgáltatásban foglalkoztattak illetményemelése, illetve a magán- és egyéb jogi személyek kártérítésének jelentős összege indokolja.

A Bíróságoknál a saját bevételek 2,0 milliárd forintos növekedése (31%) mutatkozott, tekintettel a magasabb összegű maradvány-igénybevételre, míg az Ügyészségeknél a bevételek 0,1 milliárd forintos enyhe növekedése jelentkezett.

A rend- és közbiztonság funkcióba tartozó szervek és fejezeti kezelésű előirányzatok kiadásai összesen 575,3 milliárd forintot tettek ki, amelyhez a költségvetés 521,2 milliárd forint támogatást nyújtott, emellett 100,2 milliárd forint bevétel teljesült. A 2015. évi teljesítési adatokhoz (kiadás:441,3 milliárd forint, bevétel: 81,9 milliárd forint, támogatás:386,2 milliárd forint) viszonyított jelentős növekedés fő okai: a rendkívüli migrációs nyomás kezelésének már egész évi költségvetési hatása, a terrorellenes intézkedések keretében megvalósuló fejlesztések, valamint a rendvédelmi életpálya szerinti béremelés (további átlagosan 5%) folytatása.

A tűzvédelem funkcióba tartozó BM Országos Katasztrófavédelmi Főigazgatóság és területi szervei többek között ellátták a polgári védelmi feladatokat és a tűzvédelem szakigazgatását, valamint jogszabályban meghatározott esetekben első- és másodfokú katasztrófavédelmi és vízvédelmi hatósági és szakhatósági feladatokat, emellett főként a kéményseprő-ipari feladatok ellátása, illetve az országos szúnyoggyérítés feladata jelentkezett. A funkcióba tartozó szervek és fejezeti kezelésű előirányzatok (Önkéntes tűzoltóegyesületek és mentőszervezetek, valamint az Önkormányzati tűzoltóságok normatív támogatása) kiadása összesen 88,8 milliárd forintot tett ki, amelyhez 80,4 milliárd forint támogatás és 43,5 milliárd forint bevétel társult.

A büntetés-végrehajtási terület részére a 2016. évi feladatokra a költségvetés 77,9 milliárd forint támogatást biztosított, amelyet 29,7 milliárd forint bevétel egészített ki. A szervezet kiadásai meghaladták a 116,5 milliárd forintot, amelynek egyik oka kiemelt részvétele a rendkívüli migrációs válsághelyzet kezelésében.

A törvényben meghatározott feladatok ellátása mellett kiemelt jelentőségű volt a férőhelybővítési program keretében megvalósuló új börtönök építése, amelyhez kapcsolódóan megtörtént a szervezet toborzási rendszerének strukturális átalakítása és eszközrendszerének bővítése: létrehozták a központi toborzási adatbázist, és megkezdték működésüket a toborzóirodák is.

A szervezet kiemelt célkitűzése volt a fogvatartotti foglalkoztatás további bővítése, ezzel is hozzájárulva az elítéltek társadalmi reintegrációjához. A foglalkoztatási arány az év végére elérte a 88,4%-ot. Ezzel párhuzamosan tovább bővült a központi ellátás keretében biztosított termékek és szolgáltatások köre is.

A gazdasági társaságok 2016. évi tevékenységének is fő feladata volt a munkaköteles fogvatartottak teljes körű foglalkoztatása. A Bv. Holding vállalatcsoport 2016-ban is kiemelt figyelmet fordított közfeladatának - a fogvatartottak kötelező foglalkoztatásának - hatékony megvalósítására, valamint a sikeres és eredményes vállalkozási tevékenység folytatására.

Az iskolai előkészítés és alapfokú oktatás, valamint a középfokú oktatás együttes kiadása az előző évhez képest 226,9 milliárd forintról 255,5 milliárd forintra, támogatása 227,2 milliárd forintról 242,0 milliárd forintra növekedett. A forrásnövekedés a középfokú oktatáshoz sorolt két fő előirányzatnál, a Földművelésügyi Minisztérium mezőgazdasági szakképző iskoláinak működését biztosító, valamint az egyházi, nemzetiségi önkormányzati és magán fenntartású köznevelési intézmények feladatainak támogatására szolgáló előirányzatokon jelentkezett.

A felsőfokú oktatás (az intézmények valamennyi funkciót tartalmazó és a fejezetek felsőoktatási célt szolgáló előirányzatai) tekintetében a 2016. évi kiadás 586,5 milliárd forint volt. Az ágazat támogatása 261,0 milliárd forintban realizálódott, ami 43,8 milliárd forinttal (20,2%-kal) haladta meg az előző évi teljesítést.

E funkcióhoz tartoznak az állami és nem állami felsőoktatási intézmények képzési és fenntartási feladatait, intézményi és központi infrastrukturális fejlesztéseit, a hallgatói juttatásokat, egyéb ösztöndíjakat, felsőoktatási szakmai fejlesztéseket és feladatokat, továbbképzéseket biztosító előirányzatok. Az állami intézmények kiadásaiként teljesült a Külgazdasági és Külügyminisztérium fejezetben tervezett és évközi támogatással kiegészített Stipendium Hungaricum ösztöndíjprogram forrásainak döntő része, valamint a Felsőoktatási Struktúraátalakítási Alap terhére biztosított többletforrások is. 2016-ban megkezdődött az állami felsőoktatási intézmények előnytelen PPP-konstrukcióinak kiváltása és a Pécsi Tudományegyetem Modern Városok Program részeként megvalósuló beruházása, valamint folytatódott a Testnevelési Egyetem új kampuszának kialakítása továbbá a Moholy-Nagy Művészeti Egyetem beruházásának megvalósítása.

Az egyéb oktatás együttes kiadása 972,2 milliárd forint, támogatása 873,3 milliárd forint volt. Az e funkciócsoporthoz soroltak közül a Klebelsberg Intézményfenntartó Központ (KLIK) előirányzat a legjelentősebb volumenű, mely a vegyes (alap- és középfokú oktatást egyaránt magában foglaló) profilú előirányzat és a fenntartásában lévő köznevelési intézmények forrásait tartalmazza. Szintén kiemelkedő tételek e funkciócsoporton belül a jelentős részben oktatási célú európai uniós (TÁMOP és TIOP) források előirányzatai. E funkciócsoport alatt jelent meg továbbá a Nemzeti Szakképzési és Felnőttképzési Hivatal, a szakképzési centrumok működési költségének összege, valamint az állami iskolák 1-8. évfolyamán az erkölcstan óra helyett választható hit- és erkölcstanoktatást szervező egyházi jogi személyek számára nyújtott költségvetési támogatás összege. A 2016. évben e funkción megjelenő kiadási és támogatási összegek vizsgálatánál érzékelhető, hogy a 2016. év végén az érintett intézmények részére jelentős összegű uniós támogatás került biztosításra, melynek felhasználása a 2017. évtől realizálódik.

Az egyéb szociális támogatások funkcióhoz tartozó előirányzatok támogatása 85,8%-kal haladta meg a 2015. évi teljesítést, a 2016. évi támogatás 13,6 milliárd forintra teljesült. A funkción elszámolt kiadások tartalmazzák a családpolitikai programokat, amelynek keretei között átfogó családbarát kampány valósult meg. Potenciális szülők kampány, a „Többgyermekes családban élni jó” kampány, illetve egyéb kisebb, a célt támogató alkampányok és projektek eredményesen kívánják megszólítani a kampányok közvetett és közvetlen célcsoportjait, vagyis elsődlegesen a potenciális szülőket és a már legalább egy gyermekes családokat, valamint a tágabb társadalmi környezetüket.

Az előző évek gyakorlatának megfelelően több, civil szervezetek, stratégiai partnerek által megvalósítani szándékozott program egyedi támogatása történt meg (pl. Nagycsaládosok Országos Egyesülete, Fiatal Családosok Klubjának Egyesülete, Ágota Alapítvány, Három Királyfi, Három Királylány Alapítvány), akik saját működésük körében sokat tesznek a családpolitika, nőpolitika népszerűsítése, továbbá az idősügyi programok támogatása érdekében.

Szintén e funkció tartalmazza a Hozzájárulás a hadigondozásról szóló törvényt végrehajtó közalapítványhoz megnevezésű fejezeti kezelésű előirányzatot. A hadigondozásról szóló 1994. évi XLV. törvény (Hdt.) módosítására 2015 júliusában és decemberében került sor, annak érdekében, hogy azoknak a hadiárváknak, hadiözvegyeknek, hadigondozott családtagoknak, hadigyámoltaknak a sorsát is rendezze, akiket 1949. január 1-je előtt hadigondozotti ellátásra jogosultként nyilvántartásba vettek, azonban pénzellátásukat nagykorúvá válásuk miatt vagy politikai okból szüneteltették vagy megszüntették, illetve ilyen ellátás iránti kérelmüket politikai okból elutasították, továbbá akik ez irányú kérelmüket politikai okból elő sem terjesztették. A módosítás teljes éves hatása először 2016-ban jelentkezett, megnövekedett az ellátásban részesülők létszáma. Az előirányzatból történik a hadigondozásra jogosultak számára a Hdt.-ben foglalt hadigondozotti pénzellátások, valamint a térítésmentes gyógyszer és gyógyászati segédeszköz ellátásának és a további kedvezmények költségének finanszírozása.

A központi költségvetésben a költségvetési szervek, szakmai fejezeti kezelésű sorok előirányzatainak funkcionális osztályozása szerint az egészségügyi funkción összesen 833,4 milliárd forint kiadás és 70,0 milliárd forint támogatás állt rendelkezésre.

Ezen előirányzatokhoz elsődlegesen az Emberi Erőforrások Minisztériuma és a Honvédelmi Minisztérium felügyelete alá tartozó egészségügyi intézmények költségvetése tartozik.

A fentieken túl a központi költségvetés 2016-ban is jelentős forrásokat biztosított a légimentés-eszközpark működtetésével, az altató-, lélegeztetőgép, monitor bérlésével, a rezidensi rendszer működésének támogatásával, az új budapesti kórház előkészítő munkálatainak támogatásával, az Országos Mentőszolgálat mentésirányítási rendszerének üzemeltetésével és mentőgépjárműveinek beszerzésével, az egészségfejlesztési irodák fenntartási költségével összefüggő kiadásokra, továbbá sor került a társadalmi szervezetek, köztestületek támogatására is.

A szociális és jóléti intézményi szolgáltatások funkció támogatása a központi alrendszerben 233,5 milliárd forintra teljesült. E funkció részeként a Szociális és Gyermekvédelmi Főigazgatósághoz (SzGYF) 2016. december 31-én 113 intézmény tartozott. Az SzGYF által fenntartott intézményrendszerben 34 732 férőhelyen éves szinten összesen 32 820 fő ellátását biztosították, a kihasználtság 92,4%-os volt. Az ellátottak 67,6%-a szociális ellátásban, 32,4%-a gyermekvédelmi, gyermekjóléti ellátásban részesült.

A nevelőszülők díjazása a 2014. január 1-jével bevezetett nevelőszülői foglalkoztatási jogviszonyhoz kapcsolódóan az elhelyezett gyermekek számától és ellátási szükségletétől függően differenciált mértékben, átlagosan a korábbi díjazás két-háromszorosának megfelelően emelkedett. A nevelőszülői díj a minimálbér értékéhez kötötten indexálttá vált, a változások a 2016. december 31-ei létszám szerint 5389 nevelőszülőt érintettek kedvezően.

2015. júliusban szociális kiegészítő pótlék került bevezetésre, amely a szociális és a gyermekvédelmi ágazatban dolgozókat érintette. A Kormány 2015. november 18-ai döntése alapján a kiegészítő pótlék határozatlan időre kerül biztosításra az ágazatban, amelyre a 2016. évre közel 16 milliárd forint került biztosításra.

A sport és szabadidős tevékenységek és szolgáltatások funkciócsoporthoz sorolt előirányzatokon 2016-ban összesen 308,5 milliárd forint kiadás teljesült. A funkciócsoport támogatása 181,9 milliárd forintban realizálódott.

A sport területén az állami feladatok ellátására a források biztosítottak voltak. A sportcélú fejlesztési támogatások jelentős része a Nemzeti Fejlesztési Minisztérium fejezetben, kisebb része, valamint a szakmai támogatások az Emberi Erőforrások Minisztériuma fejezetben álltak rendelkezésre. A fejezetek részére biztosított támogatás lehetővé tette, hogy 2016-ban is megfelelően legyenek végrehajtva az államnak az utánpótlás-neveléssel, a versenysporttal, a szabadidősporttal, a sportlétesítmények üzemeltetésével és fejlesztésével, a sportági szakszövetségek támogatásával, a sportegészségügyi feladatok ellátásával és a doppingellenőrzéssel kapcsolatos feladatai.

Tovább folytatódott a 16 kiemelt sportág (asztalitenisz, atlétika, birkózás, evezés, judo, kajak-kenu, kerékpár, korcsolya, ökölvívás, öttusa, röplabda, sportlövészet, tenisz, torna, úszás, vívás) 2013-2020 közötti sportfejlesztési stratégiáinak megvalósítása érdekében az érintett sportágak sportszakmai és létesítmény-fejlesztési támogatása.

Emellett a nagy hagyományokkal rendelkező fővárosi sportegyesületek (Budapesti Honvéd Sportegyesület, Budapesti Vasutas Sport Club, Ferencvárosi Torna Club, Magyar Testgyakorlók Köre, Újpesti Torna Egylet és Vasas Sport Club) 2013-2020 közötti sportfejlesztési stratégiáinak megvalósításához szükséges támogatások 2016. évi ütemét is finanszírozta a költségvetés. A 2016. évben biztosított volt a folyamatban lévő kiemelt projektek, pl. a Nemzeti Stadionfejlesztési Program elemeinek támogatása is.

Az e funkciócsoportba sorolt előirányzatok biztosítottak forrást a Hungaroring Sport Zrt. 2015. évi támogatásához, a 16 kiemelt sportág és a 6 kiemelt sportegyesület szakmai feladatainak ellátásához, egyes hazai rendezésű nemzetközi sportesemények szervezéséhez, a 2016. évi FINA Világbajnokság lebonyolításához, a Szegedi Ifjúsági Centrum megvalósításához.

A kulturális tevékenységekre és szolgáltatásokra fordított 2016. évi kiadás 254,1 milliárd forint összegben teljesült, ami 62%-kal magasabb az előző évben teljesített 156,9 milliárd forintnál. A bevételek 57,1 milliárd forintban realizálódtak, ami 2015-höz képest 43,5%-os növekedést jelent. A kulturális terület támogatása 191,6 milliárd forint volt 2016-ban.

Az EMMI irányítása alá tartozó közgyűjtemények és művészeti intézmények támogatása 2016-ban 38,7 milliárd forintra teljesült, melynek keretében - az érintett intézmények működésének finanszírozásán túl - a központi költségvetés forrást biztosított például a Magyar Állami Operaház és az Erkel Színház új műhelyháza és próbacentruma beruházásához, az Operaház Andrássy úti épületének felújításához, a Liget Budapest projekthez kapcsolódó múzeumi fejlesztésekhez, az Országos Széchényi Könyvtár informatikai fejlesztéséhez, az Iparművészeti Múzeum Transzparencia Programjához (műtárgyak digitalizálása). A Liget Budapest projekt előkészítését és megvalósítását 11,4 milliárd forinttal támogatta 2016-ban a kulturális tárca, valamint ezen felül 1,6 milliárd forinttal járult hozzá a Fővárosi Nagycirkusz új helyszínen történő elhelyezéséhez.

Az EMMI irányítása alá tartozó egyéb kulturális intézmények támogatása 2016-ban 5,5 milliárd forintra, kiadása ugyanakkor 15,5 milliárd forintra teljesült. A bevételi növekményt döntő részben az egyes intézményeknél - különösképpen a Nemzeti Művelődési Intézetnél - a közmunkaprogram kapcsán megtérített kiadások fedezeteként érkezett többletforrások indokolják.

A XX. század kimagasló magyar zeneszerzője, Bartók Béla születésének 135. évfordulójáról megemlékező programokhoz kapcsolódóan 0,7 milliárd forint kiadás realizálódott 2016-ban. Az 1956-os forradalom és szabadságharc emlékéve programjainak támogatása 10,0 milliárd forintra teljesült.

A Magyar Művészeti Akadémia szakmai feladatainak ellátását (pl. Nemzeti Szalon programjai, Műcsarnok és Pesti Vigadó működése) - a 2015. évinél 21,4%-kal magasabb összegben - 1,7 milliárd forint támogatás szolgálta.

A hitéleti tevékenységek funkciócsoportba sorolt 2016. évi előirányzatok támogatásai összesen 168,8 milliárd forintra, kiadásai 169,2 milliárd forintra teljesültek. Az előző évhez viszonyítva a jelentős mértékű növekedés elsődleges oka a 2016. évben a hitéleti tevékenységekhez, fejlesztésekhez nyújtott támogatás.

A rendelkezésre bocsátott további támogatások többek között megteremtették a lehetőséget a vallási közösségeknek a közösségi célok érdekében történő együttműködéshez. E támogatások zöme a minden évben jelentkező szja 1% felajánlások és kiegészítésük biztosítása, a volt egyházi ingatlanok tulajdoni helyzetének rendezése kapcsán fizetett ingatlanjáradék, a hittanoktatás támogatása, a hazai kistelepülési és külhoni egyházi személyek jövedelempótléka. Mindezeken túl a 2016. évben is kiemelt figyelem irányult az egyházi intézmények infrastruktúrájának a fejlesztésére. Ennek keretén belül több jelentős beruházás kapott támogatást, többek között folytatódott a debreceni református oktatási-nevelési intézményrendszer infrastrukturális fejlesztése is. A 2016. évben is jelentős (összesen 2,0 milliárd forint) forrás állt az Emberi Erőforrások Minisztériuma rendelkezésére, amelyből az egyházi épített örökség védelme, közösségi programok és beruházások céljára pályázati rendszerben több száz kedvezményezettet részesített támogatásban, köztük jelentős számmal határon túli magyar ajkú egyházi szervezeteket is.

Az egyéb közösségi és kulturális tevékenységek funkciócsoportba sorolt előirányzatoknál a 2016. évi kiadások 26,7 milliárd forintot, míg a támogatások 25,4 milliárd forintot tettek ki, ami 5,0 milliárd forinttal magasabb a 2015. évi teljesítésnél. A növekedés oka egyebek mellett a nemzetpolitikai tevékenységet szolgáló források bővülése, a nemzetiségi támogatások összegének emelkedése, valamint a győri Insula Lutherana fejlesztéséhez biztosított hozzájárulás.

E funkciócsoporthoz tartozik a civil önszerveződések működését és szakmai tevékenységét támogató Nemzeti Együttműködési Alap és több egyedi támogatás mellett számos civil szervezet számára biztosított előirányzat, de ugyancsak ebben a funkciócsoportban jelennek meg a Nemzeti Sírkerthez és Nemzeti Emlékhelyekhez kapcsolódó kiadások, továbbá a volt köztársasági elnökök közcélú felajánlásai is.

A tüzelő- és üzemanyag, valamint energiaellátási feladatok funkció (Magyar Energetikai és Közmű-szabályozási Hivatal, Országos Atomenergia Hivatal, Bányanyitási feladatok kiadásai) kiadási teljesítése 13,1 milliárd forint volt, ami az előző évinél 0,9 milliárd forinttal (7,4%-kal) magasabb. Az előirányzatok - hatósági eljárási, vizsgálati, engedélyezési, felügyeleti és ellenőrzési tevékenységből származó - saját bevétele 11,3 milliárd forint, költségvetési támogatása 1,8 milliárd forint volt.

A mező-, erdő-, hal- és vadgazdálkodás szakigazgatási, kutatási feladatait ellátó intézmények és az ágazati feladatok kiadása összességében 229,8 milliárd forintot tett ki, ami a 2015. évi teljesítéshez képest 251,8 milliárd forinttal alacsonyabb. A saját bevétel 60,8 milliárd forint, ez 120,2 milliárd forinttal (66,4%-kal), a támogatás 164,1 milliárd forint, ami 119,4 milliárd forinttal alacsonyabb az előző évinél. A teljesítések csökkenését döntően az uniós támogatások kiadásainak csökkenése okozta.

A bányászat és ipar feladatait végző intézmények (Magyar Bányászati és Földtani Hivatal, Magyar Földtani és Geofizikai Intézet), valamint az építésügyi feladatokhoz kapcsolódó és a „Bányabezárás” elnevezésű fejezeti kezelésű előirányzatok 2016. évi összes kiadása 7,1 milliárd forint (ebből az intézményeké 4,7 milliárd forint), bevétele 3,2 milliárd forint, költségvetési támogatása 3,2 milliárd forint volt. A saját bevételi és támogatási előirányzatok az intézmények geológiai és bányászati hatósági engedélyezési, felügyeleti, illetve tudományos feladatainak, valamint az építésüggyel, bányabezárással kapcsolatos szakmai feladatoknak a forrását biztosították.

A közlekedési és távközlési tevékenységek és szolgáltatások funkció kiadása 907,7 milliárd forint, bevétele 206,0 milliárd forint, támogatása 708,5 milliárd forint volt. Összességében a 2015. évi teljesítéshez képest a kiadás 98,1 milliárd forinttal (9,8%), a bevétel 107,1 milliárd forinttal (34,2%) csökkent, a támogatás 114,8 milliárd forinttal (19,3%) nőtt. A kiadások változását döntően az új feladatként jelentkező kiemelt közúti projektek megvalósítása, a tengelysúlymérő-rendszer és kapcsolódó beruházások, a keskeny nyomtávú vasúti fejlesztések, a budapesti elővárosi közlekedés átmeneti likviditásának biztosítása és támogatása, illetve a Közlekedés Operatív Program befolyásolta.

Az egyéb gazdasági tevékenységeket és szolgáltatásokat végző intézmények és feladatok (beleértve a többcélú fejlesztési témák tevékenységeit és szolgáltatásait is) kiadása 1120,8 milliárd forint volt, ami 477,6 milliárd forinttal (74,3%-kal) magasabb a 2015. évi teljesítésnél. A bevételek 443,8 milliárd forintos teljesítése 75,8 milliárd forinttal, a támogatások 881,5 milliárd forintos összege 719,8 milliárd forinttal magasabb a 2015. évihez képest. A kiadások változását döntően a Gazdaságfejlesztés és Innovációs OP (GINOP) és a Terület- és Településfejlesztési OP (TOP) befolyásolta.

A környezetvédelem intézményi és ágazati célfeladatainak kiadása 453,1 milliárd forint volt, ami az előző évi teljesítéshez képest összességében 489,8 milliárd forinttal csökkent. Az intézmények (nemzeti park igazgatóságok, Országos Környezetvédelmi és Természetvédelmi Főfelügyelőség, vízügyi igazgatóságok) 2016. évi kiadásai 94,9 milliárd forintot tettek ki. Az ágazat kiadásainak csökkenését főként az uniós támogatások, valamint a vízügyi igazgatóságok (Környezet és Energia Operatív Programból finanszírozott program befejezése miatt) kiadásainak csökkenése befolyásolta. A 291,9 milliárd forintos bevétel 283,7 milliárd forinttal alacsonyabb, a 299,6 milliárd forintos támogatás 5,1 milliárd forinttal magasabb az előző évinél.

Szakmai fejezeti kezelésű előirányzatok uniós előirányzatai

2016-ban az uniós előirányzatokból a kedvezményezettek részére összesen 2097,0 milliárd forint kifizetés történt, amely 705,4 milliárd forinttal maradt el a 2015. évi azonos időszak kifizetéseitől, azonban ez a kifizetés a törvényi előirányzathoz képest 146,4%-os túlteljesítést jelent. A jelentős mértékű kiadáshoz az NSRK és az új pénzügyi időszak kohéziós támogatásai járultak hozzá legnagyobb mértékben. A 2014-2020-as kohéziós programok keretében 1620,7 milliárd forint kifizetés történt, ami a teljes kiadás 77,3%-a, sorban utána az NSRK programok kifizetései következnek 375,3 milliárd forinttal, míg a maradék 101,0 milliárd forinton a többi kisebb-nagyobb uniós program osztozik (vidékfejlesztés, halászat, CEF, Belügyi Alapok, svájci, norvég mechanizmusok stb.).

A törvényi előirányzatot jelentősen meghaladó kifizetési szint eléréséhez a XIX. Uniós fejlesztések fejezetet irányító szerv kihasználta az összes forrásbevonási lehetőségét, így az európai uniós programok likviditási hiányának kezelésére 906,4 milliárd forint felülről nyitása történt meg. Az uniós programok esetében a kedvezményezettek részére történő kifizetéseknél a központi költségvetés az uniós részt minden esetben előfinanszírozza, megelőlegezi.

A strukturális támogatásokra fordított, összesen 2006,9 milliárd forint döntő részét a 2014-2020-as programozási időszakra jóváhagyott új operatív programok közül a nagyobb programok (Gazdaságfejlesztési és Innovációs Operatív Program, Terület- és Településfejlesztési Operatív Program, a Környezet és Energiahatékonysági Operatív Program) teljesítettek a legjobban. A kifizetések 84%-a támogatási vagy szállítói előleg formájában került utalásra, vagyis a programok indulásának évében a számla alapú kifizetések aránya alacsony. Az előlegeken felül a kifizetések további 9,3%-a a pénzügyi eszközök kihelyezéséért felelős MFB Zrt.-hez mint alapok alapját végrehajtó szervezethez került egy, a költségvetésen belül létrehozott szakmai fejezeti kezelésű előirányzatra, amely felett az MFB Zrt. rendelkezik.

A 2007-2013-as programozási időszak operatív programjait 2015. december 31-i határidővel be kellett fejezni. A záró elszámolásokat a kedvezményezetteknek legkésőbb 2016. január 31-ig be kellett nyújtaniuk.

A szintén a strukturális alapok részét képező Európai Területi Együttműködési programok pénzügyi forrásainak túlnyomó többsége a határ menti programok keretében használható fel. Az ETE-programok 2016. évi eredeti kiadási előirányzata 26,5 milliárd forint, ami 38,7%-ra teljesült, és 10,3 milliárd forint összegben realizálódott. A jelentős elmaradást részben az indokolja, hogy az év folyamán a jogszabályi környezet megváltozott, amelynek értelmében a 2014-2020-as időszaki ETE-támogatások esetében a költségvetésen közvetlenül át nem futó bevételek már nem kerülnek kimutatásra. Ez a változtatás mind a kiadási, mind a bevételi oldalt nagymértékben érintette. Oka volt továbbá az is, hogy az ETE-támogatások végrehajtásáról szóló kormányrendelet csak későn, az év közepén jelent meg.

A Vidékfejlesztési Program keretében az EMVA-ból támogatott intézkedések 2016. évi tervezett 108,9 milliárd forint kiadásával szemben a tényleges kifizetés mindössze 34,8 milliárd forinttal teljesült. Az elmaradás részbeni okai a pályázatértékelői rendszer nehézkes indulása, valamint a kifizető ügynökség év közbeni többszöri átszervezése, a fenntartó váltása volt.

A Halászati Operatív Program 2016. évi eredeti kiadási előirányzata 0,8 milliárd forint volt, amelyből az uniós bevétel 0,6 milliárd forintban, a támogatás 0,2 milliárd forintban lett meghatározva. A 2016. évben teljesült kiadás összege 1,9 milliárd forint. Az előirányzat túlteljesülésének oka a 2015-ről áthúzódó kifizetések 2016. évben történő teljesítése.

A Magyar Halgazdálkodási Operatív Program 2016-ban nem tudott elindulni, mert a pályázati felhívások meghirdetéséhez szükséges kiválasztási kritériumok elfogadására csak 2017-ben került sor.

Az egyéb európai uniós támogatások 2016. évi együttes eredeti kiadási előirányzata 98,6 milliárd forint, a teljesült kiadás összege pedig 53,2 milliárd forint volt. Az előirányzattól való elmaradást jelentős részben a CEF jogcímcsoport kiadásának alacsony szintje magyarázza, de az EGT és Norvég Finanszírozási Mechanizmusok, valamint a Belügyi Alapok is jóval az elvárt szint alatt teljesítettek.

A CEF a 2014. évtől új finanszírozási lehetőségként jelent meg a költségvetésben, melynek célja közös érdekű projektek megvalósítása a közlekedési, a távközlési és az energetikai ágazatban. A Magyarország számára a CEF-ben közlekedésfejlesztésre rendelkezésére álló 1075 millió euró összegű, ún. nemzeti borítékból a 2015-2016. években 98,9% (1,06 milliárd euró, 332,6 milliárd forint) került lekötésre, így olyan fejlesztések kezdődhettek meg, mint a komáromi híd, a Békéscsaba-Lökösháza vasútvonal felújítása vagy a Kelenföld-Pusztaszabolcs vasútvonal átépítése. A 2016. évben alapvetően szállítói előleg-kifizetésekre került sor, és a legtöbb projekt a 2017-2018. években indul be, így a tervezett 61,8 milliárd forinthoz képest a kiadási előirányzat mindössze 19,2 milliárd forint összegben teljesült.

Az elkülönített állami pénzalapok támogatása

Az elkülönített állami pénzalapok 2016. évi költségvetési támogatásának előirányzata 225,0 milliárd forintot tett ki. Az évközi intézkedések hatására az alapok összesen 155,0 milliárd forint költségvetési támogatásban részesültek, ami 70,0 milliárd forinttal elmaradt a törvényi előirányzattól.

Garancia és hozzájárulás a társadalombiztosítási alapok ellátásához

A garancia és hozzájárulás címén 2016-ban a két alap részére összesen 409,7 milliárd forintot fizettek. Az E. Alapnak nyújtott támogatásokon belül előirányzati szinten teljesült a járulék címén átadott pénzeszköz (374,5 milliárd forint), valamint a kiadások támogatására pénzeszközátadás (35,1 milliárd forint) is. A járulék címen átadott pénzeszköz a biztosítási jogviszonyból származó jövedelemmel nem rendelkező személyek (nyugellátásban részesülők, kiskorúak, felsőfokú nappali tanulmányokat folytatók stb.) után fizetett fix összegű egészségügyi szolgáltatási járulék fedezetéül szolgált. Az év folyamán az E. Alap és az Ny. Alap is részesült kis összegű támogatásban az igazgatási szerveiknél foglalkoztatottak 2016. évi kompenzációjára, valamint a Prémiumévek programmal kapcsolatos kiadásaikra, ez tette ki a fennmaradó részt. (Ez utóbbi kiadásokra az Ny. Alapot 54,1 millió forint, az E. Alapot 54,5 millió forint támogatás illette meg a költségvetés céltartalékai terhére.)

Adósságszolgálattal kapcsolatos kiadások

Az államadóssággal kapcsolatos összes kiadás 1165,3 milliárd forint volt 2016-ban, amely 95,7 milliárd forinttal (8,9%-kal) haladja meg az 1069,6 milliárd forintos módosított előirányzatot. Ez magában foglalja az adósságszolgálathoz kapcsolódó járulékos kiadásokat is, amely a központi alrendszer mérlegében az egyéb kiadások között jelenik meg. Ezen belül az államadóssággal kapcsolatos összes kamatkiadás 1118,2 milliárd forint volt, amely 80,1 milliárd forinttal (7,7%-kal) haladta meg az 1038,1 milliárd forintos módosított előirányzatot. Mivel a költségvetés kamatbevételei 74,7 milliárd forinttal meghaladták az előirányzatot, így a nettó pénzforgalmi kamatkiadások 5,4 milliárd forinttal magasabb összegben teljesültek, mint a tervezett.

Az államadósság utáni bruttó kamatkiadások 80,1 milliárd forintos módosított előirányzathoz képest történő túllépését elsősorban a tervezettet meghaladó visszavásárlások és csereaukciók, valamint a tervezetthez képest magasabb lakossági kincstárjegy-értékesítés okozta. Ugyanakkor a finanszírozási szerkezet és kamatszerkezet módosulása (visszavásárlások és csereaukciók következtében alacsonyabb állomány, illetve alacsonyabb kamatozású állományra fizetett kamat, csökkentett diszkontkincstárjegy-kibocsátás), a tervezettől alacsonyabb hozamszint és hitelkamatok tompították a fenti hatásokat.

A piaci értékesítésű államkötvények kamatkiadásai 10,9%-kal, azaz 73,0 milliárd forinttal haladták meg a tervezettet, és 741,3 milliárd forintot tettek ki. A terveket meghaladó csereaukciók, kibocsátások és visszavásárlások növelték a kiadásokat, a hozamok csökkenése ugyanakkor kamatmegtakarítást eredményezett az év során.

A nem piaci értékesítésű államkötvények jelentős része változó kamatozású. Ezeknél az állampapíroknál a csökkenő hozamoknak és a 2015 végén megvalósult állománycsökkenésnek köszönhetően 1,6 milliárd forint kiadáscsökkenés következett be.

A kincstárjegyek kamatkiadása 16,0 milliárd forinttal meghaladja a módosított előirányzatot. Ezen belül a diszkontkincstárjegyek kamatkiadása 1,5 milliárd forinttal maradt el a tervezettől, ami a tervtől elmaradó állomány mellett a hozamok csökkenésének köszönhető. A lakossági kincstárjegyek kiadása 17,5 milliárd forinttal meghaladta a tervezett szintet, amelynek hátterében a jelentős lakossági kereslet és növekvő értékesítés áll.

A forinthitelek kamatkiadása 3,8 milliárd forinttal lett alacsonyabb az előirányzott összegnél. A csökkenés a hitelek után fizetendő alacsony kamatszintnek, valamint az újonnan lehívott hitelek hosszabb kamatfizetési periódusának volt köszönhető.

A devizában jelentkező kamatkiadások az előirányzathoz képest 3,5 milliárd forinttal lettek alacsonyabbak, és 271,4 milliárd forintot tettek ki. A tervekhez képest jelentkező eltéréseket egyrészt az önkormányzatoktól átvállalt devizahitelek előtörlesztése, másrészt az árfolyam- és hozamhatások okozták, továbbá az, hogy a kibocsátások tervektől eltérő volumenben és szerkezetben valósultak meg. A Prémium Euró Magyar Államkötvény esetében a tervtől elmaradt az értékesítés mennyisége, míg a Letelepedési Államkötvény esetében a tervezetthez képest más időpontban és eltérő mennyiségben került sor az értékesítésekre. Növelte a kamatkiadásokat a piaci devizakötvények évközi visszavásárlása, amelyre a kedvező forintpiaci kereslet alapján megvalósuló többlet-forintértékesítés kompenzálása miatt került sor. Mindemellett a költségvetés összeállításakor még nem tervezett kínai (Dim Sum) devizakötvény-kibocsátás 2016-ban esedékes kamatfizetése is növelte a devizakamat-kiadásokat.

Összességében az államadósság tényleges költségét jobban mutató nettó kamatteher az 1118,2 milliárd forint összegű bruttó kamatkiadás és a 148,6 milliárd forint összegű bruttó kamatbevétel különbözeteként 969,6 milliárd forint volt 2016-ban, amely 5,4 milliárd forinttal, 0,6%-kal lett magasabb a módosított előirányzathoz képest. A nettó eredményszemléletű kamatkiadások mintegy 39,3 milliárd forinttal csökkentek a módosított tervhez képest.

Társadalmi önszerveződések támogatása

A társadalmi önszerveződések támogatása kiadási tétel magában foglalja a pártok és a pártalapítványok működésének támogatására átcsoportosítandó összegeket. A két cím 2016. évi eredeti előirányzata összesen 3,8 milliárd forint volt, mely 100%-ban teljesült.

Állami vagyonnal kapcsolatos kiadások

Az állami vagyonnal kapcsolatos tételek alapvetően a Vtv., az MFB tv. és az Nfatv. hatálya alá tartozó vagyonnal való gazdálkodással összefüggő kiadásokat foglalják magukban. Az Áht. rendelkezései szerint az állami vagyonnal összefüggő kiadások többsége megjelenik a központi költségvetés mérlegében, egy részük (pl. a kölcsönnyújtások) azonban finanszírozási kiadásnak minősül, amely nem érinti a központi költségvetés egyenlegét.

Módszertani változást jelentett 2015-től, hogy az állami vagyonnal kapcsolatos kiadások nemcsak az állami vagyongazdálkodás két nevesített költségvetési fejezetének kifizetéseit, hanem a törvényben és miniszteri rendeletben kijelölt tulajdonosi joggyakorlói feladatot ellátó fejezet elkülönítetten megjelenő tulajdonosi ügyleteinek tételeit is tartalmazzák.

Az állami vagyonnal kapcsolatos költségvetési kiadások 387 milliárd forintot tettek ki a 2016. évben. Az év során megvalósult törvényi módosítások, Kormány-, illetve miniszteri hatáskörben jóváhagyott átcsoportosítások a vagyonkiadások eredetileg 303 milliárd forint összegű előirányzatát összességében 376,6 milliárd forintra növelték. Az évközi módosítások alapvetően a társasági és ingatlanvagyonnal való gazdálkodás fejlesztési jellegű mozgásterét növelték.

A tényleges kiadások 10,5 milliárd forinttal meghaladták a módosított előirányzatot, amely az MNV Zrt. ingatlan-projektjeihez kapcsolódó ÁFA-kifizetések alakulása okozott, ez a kiadás ugyanis a költségvetési törvény felhatalmazása alapján külön módosítás nélkül meghaladhatja az előirányzatot.

A vagyon kiadások közel 75%-át a felhalmozási jellegű kiadások (288,8 milliárd forint) tették ki (ha ehhez hozzászámítjuk az ezekhez kötődő ÁFA-fizetéseket is 78,5%-ra nő az arány). A felhalmozási típusú kifizetések közel 70%-a (199,6 milliárd forint) a társasági vagyonhoz kapcsolódott.

A 2016. évben az alábbi jelentősebb akvizíciók, fejlesztési és likviditási célú tőkeemelések valósultak meg:

- az Eximbank Zrt. tőkeemelésére 44,7 milliárd forintot fordított az állam;

- az Antenna Hungária Zrt. eszközbeszerzésének és infrastruktúra-fejlesztésének finanszírozásához 21,2 milliárd forint forrásjuttatásban részesült;

- a Paks II Atomerőmű Fejlesztő Zrt. 19,7 milliárd forint tőkeemelése a társaság működésének és tevékenységének finanszírozását szolgálta;

- a NIPÜF Nemzeti Ipari Park Üzemeltető és Fejlesztő Zrt. 18,5 milliárd forintos tőkeemelése ipari parki fejlesztési célokat szolgált;

- a VOLÁNBUSZ Zrt. 17,9 milliárd forint összegű tőkejuttatása autóbuszbeszerzéseket finanszírozott;

- a Hungexpo ingatlanát tulajdonló társaság megvásárlására 17,3 milliárd forintot fordított az állam;

- az állam együttesen 13,1 milliárd forintot fordított a Mezőhegyesi Ménesbirtok megvásárlására és feltőkésítésére;

- az Erste Bank Hungary Zrt. 15% mértékű tulajdoni részesedésének Corvinus Zrt. általi megszerezéséhez szükséges forrás teljes összegének biztosítása érdekében 7 milliárd forint tőkejuttatás valósult meg;

- az NHSZ Nemzeti Hulladékgazdálkodási Szolgáltató Kft. energetikai akvizíciójára 6,3 milliárd forint forrásjuttatást kapott;

- az Autóipari Próbapálya Zala Kft. a beruházás indításához 6 milliárd forint összegű tőkejuttatásban részesült.

A felhalmozási jellegű kiadások fennmaradó része (89,2 milliárd forint) nagyobb részt az ingatlanvagyon fejlesztését szolgálta. Az ingatlan-projektek döntően az MNV Zrt.-hez tartozó vagyont érintették, illetve ide sorolandók a Nemzeti Eszközkezelő Zrt. (NET Zrt.) ingatlanvásárlásai is.

Az Otthonvédelmi Akcióterv keretein belül a NET rendszer a szociálisan leginkább rászoruló, lakóingatlanukat megterhelve jelzálog fedezetű hitelt felvett és a kötelezettségeiknek eleget tenni nem tudó családoknak kíván segítséget nyújtani. A NET Zrt. a Kormány és a Bankszövetség között 2011. december 15-én létrejött megállapodás alapján hajtja végre az ingatlanvásárlásokat. A program indulásától számítva 2016. december 31-ig 39 272 db ingatlan felajánlást fogadott be a NET Zrt. A törvényi előírásoknak megfelelő 27 800 db ügylet esetében a pénzügyi rendezés is megtörtént. A befogadott szándéknyilatkozatok száma alapján hozzávetőleg 158 ezer személy lakhatását már biztosította a NET program, mivel a végrehajtási eljárások a szándéknyilatkozatok beérkezésétől szünetelnek. A felajánlott ingatlanok átlagos forgalmi értéke a jelzálog-hitelszerződés megkötésekor 8,5 millió forint volt, az ebből számított, a NET által már megvásárolt ingatlanokra fizetett átlagos vételár 3,8 millió forint körül alakult.

A NET Zrt. ingatlanvásárlásaira eredetileg 15,5 milliárd forintot tartalmazott a költségvetés, amely a program bővítése miatt 10 milliárd forinttal emelkedett. A ténylegesen elszámolt kifizetések összege 2016-ban 24,7 milliárd forint lett.

Az MNV Zrt. ingatlanberuházásaira szolgáló előirányzat nagysága az év során többször is módosult. Az MNV Zrt. ingatlanberuházásaira és ingatlanvásárlásaira elkülönített 2016. évi költségvetési törvényben szereplő 11,7 milliárd forintos keretet növelte az időszakban 19 kapcsolódó kormányhatározat és a költségvetési törvény 2016. évi módosítása, így az előirányzaton a 2016. év végén már 33 milliárd forint volt a biztosított keret. Az elszámolt kifizetések összege 32 milliárd forintot tett ki. Ingatlanvásárlásokra, költségvetési szervek elhelyezésére 22,5 milliárd forintot fordított az MNV Zrt., míg az ingatlanberuházások, - felújítások költsége 2,3 milliárd forintot tett ki. A vagyonkezelők 2015. évben aktivált értéknövelő beruházásainak elszámolása és megtérítése 7,2 milliárd forint kiadással járt.

A FINA Úszó-, Vízilabda-, Műugró, Műúszó és Nyíltvízi VB budapesti megrendezéséhez szükséges egyes létesítményfejlesztések kiadásai előirányzatot terhelő beruházások 2016. évre tervezett elemei a Dagály Úszóaréna és az ehhez közvetlenül kapcsolódó projektelemek vonatkozásában az ütemezettnél gyorsabban haladtak, míg az óriás ugrótorony versenyszámhoz kapcsolódó fejlesztések kisebb csúszást szenvedtek. Így a 2016-ra tervezett összeg 27,3 milliárd forint előirányzat az év során 25,8 milliárd forintra csökkent, amelynek felhasználása meg is történt.

A Nemzeti Földalap 2,4 milliárd forintot fordított termőföldvásárlásra. Ezen összeg terhére a termőföldek vásárlásának kiadásai mellett - amelyek kiterjedtek mind az 1/1 arányú termőföld ingatlanok vételére, mind az osztatlan közös tulajdoni hányadok csökkentését szolgáló tulajdonosi közösségek megszüntetésére - a birtok-összevonási célú földcserék államot terhelő értékkülönbözete is elszámolásra került. A Nemzeti Földalap a termőföldről szóló törvény, illetve a mező- és erdőgazdasági földek forgalmáról szóló törvény szerinti elővásárlási jogával élve több esetben is elfogadta a termőföld tulajdonosok által közölt, az adott ingatlanra vonatkozó vételi ajánlatot, és törvényi kötelezettségeinek eleget téve megvásárolta az adott földrészletet a Nemzeti Földalap számára.

A 44 milliárd forintot kitevő hasznosítási jellegű kiadások közel a tervezettnek megfelelően teljesültek. Ezek meghatározó része az állami tulajdonú gazdasági társaságoknak nyújtott, együttesen 22,1 milliárd forint összegű támogatás volt. E társasági forrásjuttatások legnagyobb tételét a regionális víziközmű-társaságoknak (DMRV Zrt., DRV Zrt., ÉDV Zrt., ÉRV Zrt., TRV Zrt.) kifizetett összegek adják. E társaságok a közszolgáltatási szerződéseik alapján jogosultak az ivóvíz és a szennyvíz ágazatokban (mint alaptevékenységek) jelentkező bevételekkel nem fedezett költségeik ellentételezésére. A 2016. évben a regionális víziközmű társaságok részére közszolgáltatási ellentételezés érdekében összesen 13,9 milliárd forint került kifizetésre. A Magyar Nemzeti Filmalap Zrt. részére a filmszakmai tevékenység és a közhasznú működés támogatására 5100,0 millió forint került biztosításra.

Az ingatlanvagyonnal kapcsolatos hasznosítási jellegű kiadások meghatározó része a termőföldért fizetett életjáradék 10 milliárd forintos összege volt. A Nemzeti Földalap a jogelődei által négy ütemben meghirdetett pályázatok kapcsán megvásárolt ingatlanok, termőföldek után fizet életjáradékot. A járadékosok száma 2016-ban - az előző évekhez hasonlóan csökkenő tendenciát mutatva - 17 000 fő volt. Az életjáradék ellenében a Nemzeti Földalapba került, többségében nehezen hasznosítható, kisebb részben hasznosíthatatlan (számos esetben osztatlan közös tulajdonban lévő), elszórtan elhelyezkedő, kisebb térmértékű termőföldek hozadéka nem fedezi az éves életjáradék fizetési kötelezettségeket.

Az állami vagyonnal kapcsolatos kiadások fennmaradó 54,2 milliárd forint összegű része eltérő típusú kifizetéseket foglal magában. Ezek között jelenik meg többek között az MNV Zrt. ingatlan-projektjeihez kötődő ÁFA (15 milliárd forint), az állami tulajdonosi felelősségével kapcsolatban felmerülő környezetvédelmi projektek költsége (10,4 milliárd forint), a Richter részvényre átváltható kötvények után fizetett kamat (9,5 milliárd forint).

A finanszírozási kiadások összege 2016-ban 17,4 milliárd forint volt, amely alapvetően az MNV Zrt. hozzárendelt vagyonába tartozó társaságok számára történő tulajdonosi kölcsön nyújtását foglalja magában.

Kormányzati rendkívüli kiadások

A kormányzati rendkívüli kiadások mérlegsoron 2016-ban 3,6 milliárd forint kiadás teljesült, amely 0,1 milliárd forinttal maradt el a törvényi előirányzattól. A mérlegsor kiadásain belül az életüktől és szabadságuktól politikai okból jogtalanul megfosztottak kárpótlásáról szóló 1992. évi XXXII. törvény alapján járó kárpótlási életjáradék 1,2 milliárd forintot, az 1947-es párizsi békeszerződésből eredő, az 1997. évi X. törvény alapján járó kárpótlási életjáradék 2,3 milliárd forintot, mindezek folyósítási költségei pedig 59,6 millió forintot tettek ki.

Kezességérvényesítés

A 2016. évi költségvetési törvény 45-54. §-ai határozták meg az állami kezesség és viszontgarancia-vállalás lehetőségeit. Az alábbiak a törvényi rendelkezések sorrendjében mutatják be a kezességállományokat, a törvényben jóváhagyott kezesi, illetve viszontgarancia-keretek kihasználását, és az egyes kezesség- és viszontgarancia-típusok kapcsán a beváltásokat. Év közben megfigyelhető volt, hogy a kezességérvényesítési kiadások szinte valamennyi kezesség- és viszontgarancia típus esetében jelentős mértékű elmaradást mutatnak az előirányzathoz képest, ezért 2016 decemberében a Kormány módosította (csökkentette) az előirányzatokat.

Az állam által vállalt kezesség és viszontgarancia érvényesítésére a 2016. évi költségvetés 27,6 milliárd forint összegű előirányzatot tartalmazott tizenkét alcímre bontva. Az előirányzat külön módosítás nélküli túllépésére a 2016. évi költségvetési törvény 4. mellékletének 51. pontja adott felhatalmazást.

A tényleges kifizetés 12,4 milliárd forint volt. A teljesítés lényegesen, 15,2 milliárd forinttal kevesebb lett a tervezettnél, amelynek alapvető oka, hogy a kis-és középvállalkozások (kkv-szektor) finanszírozásához kapcsolódó állami viszontgaranciák, valamint a lakáskezességekhez kapcsolódó kezességek beváltásai jóval kedvezőbben alakultak a vártnál.

A költségvetési törvény 45. § (1) bekezdésének felhatalmazása alapján 100,0 milliárd forint keret mértékéig adhatott felhatalmazást a Kormány egyedi állami kezesség vállalására 2016-ban. E keret terhére a Kormány 2016-ban nem adott kezességvállalási felhatalmazást.

Egyedi kezesség beváltására 2016-ban nem került sor.

A 2016. évi költségvetési törvény 45. § (3) bekezdése lehetővé tette, hogy a nemzetközi fejlesztési intézmények által nyújtott hitelekhez összegszerű korlátozás nélkül adhasson a Kormány felhatalmazást egyedi állami garancia vállalására.

A Kormány kezességvállalási felhatalmazást adott az államháztartásért felelős miniszternek, hogy a magyar állam nevében a Győr-Sopron-Ebenfurti Vasút Zártkörűen Működő Részvénytársaság (GYSEV) és az EIB között a személy- és teherszállítási, vontatási kapacitásának modernizálását szolgáló mozdonybeszerzés elősegítése céljából létrejött hitelszerződéshez kapcsolódóan 80%-os mértékű egyedi állami garanciát vállaljon legfeljebb 40,0 millió euró tőkeösszegű fizetési kötelezettségekre.

A Kormány határozata alapján vállalt kezességek tételes bemutatását a IV. Törvényekben előírt beszámolási és tájékoztatási kötelezettségek c. fejezet 3. pontja tartalmazza.

Garancia érvényesítésére 2016-ban nem került sor.

A költségvetési törvény 46. § (1) bekezdésének felhatalmazása alapján 1100,0 milliárd forint összegű állomány mértékéig vállalhatott az államháztartásért felelős miniszter - a kultúráért felelős miniszter javaslatára - 2016-ban kiállítási garanciát. E felhatalmazás alapján 10 kiállításhoz kapcsolódóan történt garanciavállalás. (A vállaláskori érték a kiállítási garancia vállalásáról szóló, az államháztartásért felelős miniszter által kibocsátott kötelezvény aláírásának napján érvényes árfolyamon számított összeg. A garanciaállományok a 2016. év végi adatai az eltérő árfolyam miatt nem egyeznek meg a vállaláskori értékkel.) A költségvetési törvényben a 2016. évre meghatározott keret a korábbi években vállalt és még élő állomány, valamint az újonnan vállalandó kötelezettségek együttes összegére értendő. A 2016. évi keret kihasználtsága - a 2015. évről áthúzódó állomány figyelembevételével - egyszer sem lépte túl az állományi mértéket. A kiállítások csak néhány hónapig láthatóak, így a keretet megszűnésük után nem terhelik tovább.

A 2016. évben kiállítási garancia érvényesítésére nem került sor.

E kiállítási garanciavállalások a 2016. évben 319,3 millió forintra becsült biztosításidíj - megtakarítást jelentettek a kiállító múzeumoknak (és közvetve az államnak).

A Magyar Fejlesztési Bank Zrt. (MFB) pénzügyi műveletei kapcsán háromtípusú állami kötelezettségvállalási keretet határozott meg a költségvetési törvény (47. §). Az MFB forrásbevonásához (hitelfelvétel, kötvénykibocsátás) és a bank által harmadik fél javára, a Kormány döntése alapján nyújtott készfizető kezességekhez, bankgaranciákhoz, illetve hitelekhez a bankról szóló törvény szerinti ún. jogszabályi állami kezesség társul. Az MFB által finanszírozott ügyletekhez kapcsolódó hosszú lejáratú devizahitelek árfolyamkockázatát - a Kormány döntése esetén - az állammal kötött árfolyamfedezeti megállapodások kezelik.

E költségvetési keretek és azok kihasználtsága a következők szerint alakultak a 2016. év során:

 

 

 

 keret- és tényadatok millió forintban

 

 keret

 keret terhelése* 2016. dec. 31-én

 keretkihasználtság

 forrásbevonás

 1 900 000

 919 666,3

 48,4%

 készfizető kezesség, bankgarancia, hitelnyújtás

 800 000

 229 388,0*

 28,7%

 árfolyamfedezeti ügyletek

 2 000 000

 1 699 679,0

 85,0%

 * A keret terhelésénél figyelembe veendő összeg nem egyezik meg az év végi állományi adatokkal, mivel 2016. évi adatként nem a tényleges állomány, hanem a vállalás összege számítódik.

2016-ban az MFB Zrt. forrásszerzéshez kapcsolódó keretének terhelése közel 87 milliárd forinttal csökkent a törlesztések és előtörlesztések következtében. Új forrásbevonás 20 milliárd forint összegben történt egy új hazai kötvénykibocsátás keretében.

A bank forrásbevonásait biztosító állami kezesség érvényesítésére 2016-ban sem került sor.

2016-ban új jogszabályi kezességvállalásra nem került sor, a keretterhelés két bankgarancia-program kifutása következtében közel 19 milliárd forinttal csökkent.

Az MFB által korábban nyújtott hitelekhez és garanciákhoz kapcsolódóan 2016-ban 126,7 millió forint összegű állami kezességbeváltás történt az Arrabona TESZ hiteléhez kapcsolódóan.

2016-ban új árfolyamfedezeti megállapodás megkötésére nem került sor.

Az árfolyamfedezeti megállapodások pénzügyi elszámolása a programok lejáratakor történik. Az árfolyamfedezeti megállapodások hatálya alá tartozó devizaforrások forintra történő átváltásából keletkező árfolyamkockázatot az állam viseli (ideértve az árfolyamnyereséget, és az árfolyamveszteséget is). Az elszámolás alapja a programok nyitó és záró árfolyama közötti különbség.

A 2016. évben 3 program (Sikeres Magyarországért Önkormányzati Infrastruktúrafejlesztési Hitelprogram, Új Magyarország TÉSZ Hitelprogram, MFB vállalkozásfinanszírozási Program) kapcsán összesen 8629,5 millió forint összegű árfolyamveszteséget utalt át az állam az MFB Zrt.-nek.

Az Áht. 6. § (7) bekezdés bb) pontja alapján ez az elszámolás finanszírozó tételnek minősül, ezért a költségvetés pénzforgalmi egyenlegét nem érinti.

Az Eximbank Zrt. tevékenységéhez kötődő alábbi pénzügyi műveleteket a bankról szóló törvény készfizető állami kezességgel biztosítja:

- a forrásszerzés céljából a kül- és belföldi hitelintézetektől elfogadott betétek és felvett hitelek, valamint kibocsátott kötvények visszafizetését;

- a deviza- és kamatcsereügyletek pótlási költségéből eredő fizetési kötelezettségek teljesítését;

- a központi költségvetés terhére vállalt exporthitelgarancia-ügyleteket és egyéb export célú garanciaügyleteket.

A fenti ügyletekre megállapított költségvetési keretek (48. § (1)-(2) bekezdések) és azok kihasználtsága a következők szerint alakultak az elmúlt időszak során:

 

 

 

 

 keret- és tényadatok millió forintban

 

 2015.keret

 2015.tény

 2015.kihasználtság

 2016.keret

 2016.tény

 2016.kihasználtság

 forrásbevonás, valamint deviza- és kamatcsereügyletek pótlási költsége

 1 200 000

 876 666

 73%

 1 200 000

 922 640

 77%

 exporthitelgarancia- ügyletek és egyéb export célú garanciaügyletek

 350 000

 20 636

 6%

 350 000

 22 120

 6%

Az Eximbank 2016 során összesen mintegy 287,2 milliárd forint összegű refinanszírozási hitelt folyósított, ami 39,2 milliárd forint növekedést jelentett. A refinanszírozási ágon 22 hitelintézettel állt a bank aktív partneri viszonyban. A fokozott akvizíciós, marketing és oktatási tevékenységnek köszönhetően az Eximbank refinanszírozási termékei jól ismertté és a vállalati hitelpiac egyik vezető akvizíciós termékévé váltak a bankoknál. Teljes hitelállományából a refinanszírozási konstrukciók aránya a 2015. év végi 75%-ról a 2016. év végére közel 68%-ra csökkent. A refinanszírozási ügyletszám a 2015. évi 1307-hez képest 2506-ra nőtt.

A refinanszírozás területén a következő konstrukciókat segíti a bank:

- 2-5 éves futamidejű exportcélú előfinanszírozás

- 2 éven belüli exportcélú előfinanszírozás

- exportcélú beruházási refinanszírozás

- exportcélú lízingrefinanszírozás

- faktoring refinanszírozás

- versenyképességet javító refinanszírozási konstrukciók.

A költségvetési hátterű garanciák állománya 2016. december végén 22,1 milliárd forint volt. Az előző évi garanciaállománynál (20,6 milliárd forint) magasabb összegű állomány magyarázata, hogy a 2016. évben a Hitelfedezeti garanciaprogram egyre jobban ismertté vált a kereskedelmi banki partnerek számára, és elkezdték aktívabban használni a terméket. Az állomány növekedése folyamatos volt a 2016. év során.

A 2016. évben az Eximbank tevékenységét támogató állami kezesség lehívására nem került sor.

A 2016. évi költségvetési törvény 48. § (3) bekezdése a MEHIB Zrt. esetében a nem piacképes, állami készfizető kezesség melletti biztosítási állomány felső határát állapította meg. A keret kihasználtságának meghatározása során a MEHIB Zrt. figyelembe veszi az ígérvénnyel érintett, a szerződött, a fedezetbe vett állományt, valamint a rövid lejáratú ügyletekre vonatkozó maximális kötelezettséget is.

E költségvetési keret és annak kihasználtsága a következők szerint alakult az elmúlt időszak során:

 

 

 keret- és tényadatok millió forintban

 

 2015.

 2016.

 keret

 600 000

 600 000

 tény

 258 789

 317 900

 kihasználtság

 43%

 53%

A 2015. évhez képest a keret kihasználtsága 2016 végére 10%-kal nőtt, mely a biztosítási állomány emelkedésének a következménye. A biztosítási portfolió relációs összetétele nem változott jelentősen, 36 viszonylatban nyújtott biztosítási fedezetet a társaság. A teljes biztosítási állomány 94,4%-ban (300,9 milliárd forint) olyan relációkban merül fel, amelyek Magyarország 2012-2020 közötti időszakra vonatkozó külgazdasági és déli nyitás stratégiájában megjelölt, kiemelt viszonylatok. A biztosítási állományon belül az öt legjelentősebb reláció együttes részesedése meglehetősen magas (90,8%), amely egyes országok szintjén magas kockázati koncentrációt jelez. A kihasználtság országonkénti rangsorában Oroszország részaránya a legnagyobb. Az országok sorában következő Indonézia, Srí Lanka, Laosz, Vietnám, Azerbajdzsán, Belarusz és Kazahsztán részaránya számottevő még, a további 28 reláció részaránya egyenként 1% alatti.

Az állami kezesség melletti, nem piacképes kockázatú biztosítási tevékenységgel kapcsolatos - 6,5 milliárd forintra tervezett - kárfizetések összege a 2016. évben 3,6 milliárd forint volt. A kárfizetés meghatározó része (2,7 milliárd forint) az Eximbank Zrt. által a kazah BTA Bank részére 2008-ban nyújtott bankközi vevőhitel kapcsán a kazah bank fizetésképtelensége miatt merült fel, míg kisebb része (0,9 milliárd forint) forgalmi típusú ügyletek, elsősorban belorusz, orosz és egyiptomi viszonylatú kárfizetésének eredménye. A tervezettnél kisebb kárfizetési adatok hátterében több kedvező körülmény áll:

- a tervezés időszakában kárveszélyesnek minősített ügyletekből eredő tartozások teljesítése megtörtént;

- a bank és a biztosító közös kármegelőzési intézkedéseinek folytán a kárfizetési türelmi idő alatt a fizetési késedelmek rendeződtek;

- a MF.HIB Zrt. kárenyhítési intézkedéseinek következtében a kárfizetést sikerült elkerülni.

A kis- és középvállalkozások forráshoz jutásának elősegítése érdekében a Garantiqa Hitelgarancia Zrt. (a továbbiakban Garantiqa) kezességvállalásaihoz a 2016. évi költségvetési törvény állami viszontgaranciát biztosított (49. §). Az állami viszontgarancia mértéke a 2011. év júliusától vállalt ügyletek esetében 85% (a korábbi ügyleteknél az állami helytállás mértéke 70%). F költségvetési keret és annak kihasználtsága a következők szerint alakult az elmúlt időszak során:

 

 

 keret- és tényadatok millió. forintban

 

 2015.

 2016.

 keret

 550 000

 550 000

 tény

 295 144,0

 369 058,0

 kihasználtság

 54%

 67%

A Garantiqa által 2016-ban vállalt új és prolongált kezességeinek volumene 18%-kal, míg az év végén fennálló kezességvállalási portfolió 21%-kal bővült az előző évhez képest. A 2016. évi növekvő garanciakereslet alakulását meghatározó főbb tendenciák az alábbiakban foglalhatók össze:

- A Garantiqa az üzleti volumen növelése érdekében a korábbi években átfogó intézkedéscsomag végrehajtását kezdte meg a kezességvállalás egyszerűbb, gyorsabb és olcsóbb elérése érdekében, így a társaság kezességei 2016-ban továbbra is számottevő növekedést értek el.

- A Növekedési Hitelprogram (NHP II, NHP III) keretében leszerződött hitelek összegéből a társaság piaci részesedése 7,4% illetve 5,1% volt, s az NHP II-III. szakaszában a kezességeket alapvetően állami viszontgarancia mellett nyújtotta a társaság.

- Az éven belüli Széchenyi Kártyás hitelállomány növekedett (állandó szerződésszám mellett), vagyis a kereslet a magasabb összegű hitelek irányába tolódik.

- A Garantiqa a múlt év során több mint 28 ezer kezességvállalási szerződést kötött a vállalkozásokkal, melynek 80%-a mikrovállalkozások hiteleihez kapcsolódott.

A 2016. évben az állami viszontgaranciával támogatott kkv-hiteleknél a beváltások száma mérséklődött, a tervezett 15,4 milliárd forintos szinttől elmaradva 41,2%-ban, 6,4 milliárd forintban teljesült.

A 2016. évi állami viszontgarancia melletti ügyleteknél a beváltások főbb jellemzői:

- a beváltott kezességek számának több mint 70%-a 2014-2015-ben vállalt ügyletekhez tartozik;

- az ágazatok szerinti bontás tekintetében a beváltások csaknem fele kereskedelmi, 11%-a pedig élelmiszeripari és mezőgazdasági vállalkozásokat érintett.

Az agrárágazat forráshoz jutásának elősegítése érdekében az Agrárvállalkozási Hitelgarancia Alapítvány kezességvállalásaihoz a 2016. évi költségvetési törvény állami viszontgaranciát biztosított (50. §). Az állami viszontgarancia mértéke 85%. E költségvetési keret és annak kihasználtsága a következők szerint alakult az elmúlt időszak során:

 

 

 keret- és tényadatok millió forintban

 

 2015.

 2016.

 keret

 140 000

 150 000

 tény

 100 811

 123 419

 kihasználtság

 72%

 82%

Az Alapítvány a 2016. évben 208,3 milliárd forint hitelállomány mögé 123,4 milliárd forint összegben vállalt állami viszontgaranciával biztosított kezességet. Ez a megelőző évhez képest több mint 40%-ot meghaladó növekedést jelent. Az Alapítvány aktivitása a korábbi évek növekedő tendenciáját folytatva továbbra is dinamikusan bővült, 2016-ban a megelőző évhez képest 24,9%-kal, a két évvel korábbinál 33,8%-kal több kezességi levelet adott ki. Az új ügyletek között egyre nagyobb a kisebb összegű, egyszerűsített feltételrendszerű kezességi termékek aránya: ügyletszám szerinti arányuk már meghaladta a 92%-ot, hitelösszeg szerint pedig 70%-ot tett ki, ami jóval magasabb a korábbi években tapasztaltaknál.

Az Alapítvány kezességvállalásaihoz kapcsolódó állami viszontgarancia érvényesítése 1,1 milliárd forint volt, ami az eredetileg tervezett 1,7 milliárd forintos összegnek mindössze 65%-át tette ki, a módosított előirányzatot viszont 137,2 millió forinttal meghaladta. 2016-ban a beváltások száma nőtt, de a tavalyihoz képest kisebb összegű kezességek beváltása volt a jellemző.

A költségvetési törvény 51. §-a szerint állami kezesség áll fenn a Diákhitel Központ Zrt.-nek (továbbiakban: DK) a diákhitelrendszer finanszírozására felvett hiteleiből, illetve kibocsátott kötvényeiből eredő fizetési kötelezettségei mögött.

A felsőoktatás finanszírozási formáinak átalakításához kapcsolódóan a DK 2012 októberétől a korábbi szabad felhasználású Diákhitel 1 termék mellett bevezette a kötött felhasználású diákhitelt (Diákhitel 2). A Diákhitel 2 kizárólag a felsőoktatási képzés önköltségének finanszírozására vehető igénybe állami kamattámogatás mellett.

A diákhitelt igénybe vevő hallgatók száma 2016 végére megközelítette a 380 ezer főt. 2016-ban 14,1 milliárd forint hitelösszeget nyújtott a DK a hallgatóknak. A DK által 2016 végéig kihelyezett diákhitel összesített volumene meghaladta a 315 milliárd forintot. 2016-ban a hitelfelvevők összesen 30,2 milliárd forintot törlesztettek. A nemfizetés miatt felmondott szerződések összes törlesztésre kötelezetthez viszonyított aránya nem éri el a 2%-ot.

A DK 2016. évre vonatkozó finanszírozási tervét az államháztartásért felelős miniszter hagyta jóvá. A DK adósságállománya 2016 végén összesen 226,1 milliárd forint volt. Az igénybe vett források:

- MFB Magyar Fejlesztési Bank Zrt.: 80 milliárd forint,

- Magyar Takarékszövetkezeti Bank Zrt.: 10,3 milliárd forint,

- Európai Beruházási Bank: 87,3 milliárd forint,

- Kötvények: 48,5 milliárd forint.

Kezesség beváltására a DK forrásbevonásai kapcsán 2016 végéig nem került sor.

Az állami támogatással felvett agrárhitelek nagy része hosszú lejáratú - nem ritkán 15-20 éves futamidővel, az állam által vállalt kötelezettségek 2017-2025-ig (kamattámogatás esetén 2027-2028-ig) fennállhatnak. A 2016. év végére a támogatott hitelösszeg 11,8 milliárd forintra csökkent. Ezzel egyidejűleg az agrárhitelekhez kapcsolódó kezességállomány 167 millió forintról 56 millió forintra csökkent.

Az agrárgazdasági kezességérvényesítés miatt a 2016. évben a költségvetés - a tervezett 10,0 millió forintot meghaladóan - 20,7 millió forintot fizetett. (A NAV kimutatása alapján az előirányzatról kifizetésre egy alkalommal került sor, az ún. családi gazda hitelekhez kapcsolódóan.)

Az állam a közszférában foglalkoztatottak számára - hét ágazati törvény alapján -, valamint a fiatalok otthonteremtésében a lakáscélú hitelekhez jutást kezességvállalással könnyítette meg (ún. lakáskezességek).

Az elmúlt 10 évben jelentősen módosult a hitelek struktúrája. 2005-ben még a köztisztviselők hitelállománya tette ki a lakáscélú kezességállomány nagyobb részét, addig ma már a fiatalok lakáskölcsönei (a 2005. évi 18,9%-os részarányról) dinamikus növekedéssel, 2016 végére már a lakáscélú kezességek legnagyobb részét (59,18%) képviselték. Ugyanakkor a 2011. évi csúcsról az összes fészekrakó hitel állománya folyamatosan csökken, a 2016. év végén 40,3 milliárd forintot tett ki. Ez a csökkenési tendencia elmondható a teljes kezességgel támogatott lakáshitel-állományról is. Az összes állami kezességgel biztosított lakáscélú hitelállomány bankok közötti megoszlása a következő:

- OTP Jelzálogbank: 52,56%;

- CIB Bank: 24,69%;

- K&H Rt.: 5,36%;

- FHB Jelzálogbank: 4,00%;

- OTP Bank: 3,49%;

- Erste Bank: 6,45%;

- a maradék 3,45%-on 10 hitelintézet osztozott.

Az állami kezességgel biztosított lakáscélú hitelek beváltása a pénzügyi válság éveiben növekvő tendenciát mutatott, de 2012-től kezdve - köszönhetően az árfolyamrögzítés lehetőségének, valamint a gazdaság fokozatos élénkülésének - a fiatalok lakáskölcsöne („fészekrakó”) utáni és a közszférában dolgozók lakásvásárlásához nyújtott állami készfizető kezesség állománya is csökkenésnek indult.

A tavalyi év során a lakáshitelezéssel (közszféra, fészekrakó, áthidaló, gyűjtőszámla) kapcsolatban előirányzott 2690 millió forint kezességbeváltásból végül 1232,2 millió forint került kifizetésre. E kezességérvényesítési kiadások meghatározó része - az állományi arányokhoz hasonlóan - az ún. „fészekrakó” programhoz kapcsolódott.

A 2016-ra tervezett kezességbeváltásoknak 45,8%-a teljesült.

2013. II. félévben indult a KAVOSZ Zrt. által, a fuvarozóknak nyújtott ún. E-útdíj hitelkonstrukció az állam forrásoldali és eszközoldali készfizető kezessége mellett (költségvetési törvény 52. §), a megtett úttal arányos útdíjfizetési kötelezettség finanszírozásának könnyítése érdekében. A konstrukció segít áthidalni az úthasználat előtt fizetendő útdíj és a később befolyó fuvardíj megérkezéséig tartó likviditási nehézségeket. 2016-ban a KAVOSZ Zrt. által szerződött refinanszírozási hitel összege 1,0 milliárd forint volt, melyből a hitelállomány az év végén 160,3 millió forintot tett ki. A KAVOSZ Zrt. által az ügyfelek felé kihelyezett útdíjhitelek állománya 160,3 millió forint volt év végén.

A költségvetési törvény szerinti keretek kihasználtsága alacsony volt 2016-ban is, azonban a hitelprogram példaértékű a mikro- és kisvállalkozások hitelezési piacán. Elérte alapvető célját, megszüntette a fuvarozóknak az útdíj bevezetéséből adódó kezdeti pénzügyi nehézségeit.

A 2016. évben állami készfizető kezesség beváltásának kezdeményezésére egy ügyfél esetében került sor, 1,0 millió forint összegben.

A takarékbetétről szóló 1989. évi 2. törvényerejű rendelet 1993. június 30-áig hatályban lévő 4. § (1) bekezdése szerint a takarékbetét összegének visszafizetéséért az állam helytáll. A rendelkezést hatályon kívül helyező törvény előírta, hogy az állam az 1993. június 30. előtt kötött betétszerződések alapján elhelyezett pénzeszközök tekintetében továbbra is helytáll, amely az államháztartásról szóló 2011. évi CXCV. törvény alapján állami kezességvállalásnak minősült. 2016-ban ezen a jogcímen nem történt kifizetés.

Egyéb kiadások

Az egyéb kiadások tényleges teljesítése 112,7 milliárd forintot tett ki, amely jelentősen meghaladta a törvényi módosított előirányzatot (az előirányzat 155,4%-a). A mérlegsort képező tételek közül az alábbiak emelhetők ki:

A peres ügyekkel kapcsolatosan összesen 37,0 milliárd forint kifizetésére került sor. Ezen belül a legnagyobb tételt az ICSID (Beruházási Viták Rendezésének Nemzetközi Központja) által hozott ítélet alapján az EDF International felperes részére átutalt - eredetileg nem tervezett - 34,6 milliárd forint jelentette.

Az adóbevallások feldolgozása és a kedvezményezettek igazolása alapján a személyi jövedelemadó 1%-ának közcélú felhasználására történő felajánlásokból 8,6 milliárd forintot utaltak át a civil kedvezményezettek javára, amely kevesebb lett az eredetileg tervezetthez képest (az előirányzat 105,9%-a).

A Magyar Államkincstár által lebonyolított pénzforgalommal kapcsolatosan 4,3 milliárd forint teljesült, amely lényegében megegyezett az előirányzattal. Itt kerültek elszámolásra a kincstári átutalásokhoz kapcsolódó GIRO-díjak, VIBER forgalmi jutalékok, bankközvetítői díjak, MNB-jutalékok, postai szolgáltatás díjai, SWIFT szolgáltatási díjak, KELER értékpapír számlavezetési díjak, valamint egyéb más díjak is.

A nemzetközi pénzügyi kapcsolatokból eredő kiadások - az egyes nemzetközi pénzügyi intézmények részére fizetett alaptőke-hozzájárulások és tagdíjak - 2016-ban teljesített 6,3 milliárd forintos összege csupán az előirányzat felét tette ki (az előirányzat 49,5%-a). Az eltérést elsősorban az AIIB alaptőke-hozzájárulás elmaradása, valamint két kifizetés megelőző évre történő előrehozása okozta.

Az adósságszolgálat teljesítésével kapcsolatos járulékos kiadások 47,1 milliárd forintot tettek ki, mely mintegy másfélszerese volt a törvényi előirányzatnak (az előirányzat 149,4%-a). Ennek döntő oka a vártnál nagyobb lakossági kereslet az állampapírok iránt, mely a forgalmazóknak fizetett jutalékok összegét emelte.

Hozzájárulás az EU költségvetéséhez

Az EU költségvetését illető hozzájárulási kötelezettség 2016. évi összege 295,3 milliárd forintot tett ki, amely összeg 19,5 milliárd forinttal alacsonyabb a tervezett előirányzathoz (314,8 milliárd forint) képest. A tervezett és a teljesült kiadás közötti eltérést legnagyobb mértékben a 2015. évet érintő uniós költségvetés-módosítások áthúzódó hatása, illetve kisebb mértékben az áfa-, illetve GNI-adatokra vonatkozó prognózisok évközi frissítése, valamint a 2016 folyamán elfogadott és érvényesített költségvetés-módosítások magyarázzák.

Beruházási Alap

A törvény Beruházási Alapként a 2016. évben is létrehozta azt a kontrollmechanizmust, amely egyes felhalmozási célú kiadási előirányzatok esetében külön engedélyhez kötötte az előirányzatok felhasználására irányuló kötelezettségvállalásokat.

A Beruházási Alap nem minősült elkülönített állami pénzalapnak, az a vonatkozó jóváhagyási körbe tartozó, megtervezett kiadásokat foglalta össze. Ebből eredően a Beruházási Alapnak forrása, egyenlege és számlája nem volt, az ide sorolt kiemelt fejlesztések végrehajtása az érintett előirányzatokat kezelő fejezetek hatáskörébe tartozott.

A Beruházási Alap előirányzatai terhére új kötelezettséget vállalni az államháztartásért felelős miniszter előzetes egyetértésével lehetett. A döntéshozatal során figyelemmel kellett lenni az éves gazdasági és költségvetési folyamatok, a várható EDP-hiány, valamint az államadósság alakulására, tekintetbe véve az állam vagyonának értékesítéséből és hasznosításából származó meghatározott bevételek éven belüli időbeli teljesülését is.

A Beruházási Alapba sorolt bevételi és kiadási előirányzatok törvényi összege 133,7 milliárd forint volt.

A 2016. évben a Beruházási Alapba sorolt kiadási előirányzatok terhére az államháztartásért felelős miniszter összesen 147,5 milliárd forint összegben adta meg az érintett fejezetek által tervezett új kötelezettségvállalásokhoz kapcsolódóan előzetes egyetértését.

Az államháztartás központi alrendszere hiánya, finanszírozása, az államadósság kezelése

A központi költségvetés finanszírozása

Makrogazdasági és finanszírozási környezet 2016-ban

2016 egészében az állampapírpiacon minden lejáraton csökkentek a hozamok. A rövid állampapír-piaci hozamok az év elején a piaci hangulat változásait követve ingadoztak, míg a kötvényhozamok csökkentek, elsősorban a kedvező hazai makrogazdasági adatok és a kamatcsökkentési ciklus várt újraindítása következtében. Az év közepén a rövid hozamok a jegybanki alapkamathoz közel stagnáltak, míg a hosszú forinthozamok viszonylag magas szinten ingadoztak, bár a hazai makroegyensúlyi mutatók továbbra is jól alakultak. Az év második felében a rövid állampapírhozamok jóval a jegybanki alapkamat alá, az év végére nulla közelébe csökkentek. Ebben a legfontosabb szerepet a jegybanki eszköztár jelentős változása (elsősorban a jegybanki sterilizációs eszköz korlátozása) játszotta, mivel a jegybanki betétből kiáramló likviditás lefelé szorította a forinthozamokat. Az év második felében a hosszú forinthozamok is csökkentek, amiben a kedvező hazai makrogazdasági folyamatok mellett külső tényezők (amerikai kamatemelés későbbre halasztása) is jelentős szerepet játszottak. Ezzel párhuzamosan a nem konvencionális monetáris lazítás is erősítette az állampapírok iránti keresletet, míg a kínálatot szűkítette a nulla közeli költségvetési finanszírozási igény, valamint az erős lakossági állampapír-kereslet. Ugyancsak csökkentette a forinthozamokat, hogy 2016 végére már mindhárom nagy hitelminősítő a befektetési kategóriába sorolta Magyarországot.

A rövid oldali referenciahozamok 2016 decemberének végén az egy évvel korábbinál 0,7-0,8 százalékponttal alacsonyabb szinten álltak. Az év első felében stagnáltak, míg a második felében fokozatosan csökkentek a rövid hozamok. Az éven túli lejáratok 0,2-1,3 százalékponttal csökkentek, a leghosszabb lejáratokon kisebb volt a hozamcsökkenés. A hosszú hozamok az év során átmeneti megugrásokkal (elsősorban a brit népszavazás és az amerikai elnökválasztás időszakában) tarkítva összességében csökkentek.

Az aukciós hozamok alakulása lényegében a referenciahozamok mozgását követte. Az éven belüli aukciós hozamok (a likviditási kincstárjegy aukció nélkül) 0,7-0,9 százalékponttal csökkentek az év végéig. A 3 és 5 éves lejáratokon 0,8-1,1 százalékponttal, a 10 és 15 éves lejáratokon 0,3-0,6 százalékponttal csökkent az aukciós átlaghozam. Az átlagos fedezettség a kincstárjegy-aukciókon 2,0-et, míg a kötvényaukciókon 3,0-et ért el.

2016 folyamán az euró árfolyama 304,28-317,97 forint/euró közötti sávban mozgott. Az euró átlagos árfolyama 2016-ban 311,46 forint/euró volt, ami kedvezőtlenebb volt az előirányzatkor tervezett 303,70 forint/euróval szemben, azonban 2016. december 30-án az átlagos árfolyamhoz közeli 311,02 forint/euró árfolyammal zárt, amely az év végi adósság szempontjából meghatározó volt.

A külföldiek forintállampapír-befektetései 2016-ban kisebb ingadozás mellett az év során csökkentek, és év végéig jelentős mértékben, 453,6 milliárd forinttal, 3442,4 milliárd forintra mérséklődött az állományuk.

A finanszírozási igény alakulása

A kincstári kör hiánya 848,0 milliárd forint volt. A nettó finanszírozási igényt mérsékelte az EU-transzferekkel és egyéb forrásokkal kapcsolatos 272,1 milliárd forintos pozitív egyenleg, illetve az MNB 50 milliárd forint összegű osztalékfizetése.

A kincstári elszámolási rendszerből látható hiány nem egyezik meg a normaszövegben megjelenített, helyi önkormányzatok nélküli államháztartási hiánnyal. Ennek oka az éves költségvetési beszámolók és a kincstári nyilvántartás szerinti teljesítési adatok közötti eltérések, amelyek elsősorban a következőkből adódnak:

- a kereskedelmi banknál vezetett fizetési számlák és a házipénztárak kincstárba be nem jelentett forgalma;

- a költségvetésen kívül kezelt tételek kincstárba be nem jelentett rendezése.

A bruttó finanszírozási igény a nettó finanszírozási igény, valamint az adósságtörlesztések összegeként adódik. Az eredeti futamidejét tekintve éven túli futamidejű államadósság-törlesztések és bevonások az alábbiak szerint valósultak meg:

 

 milliárd forintban

 Forinthitelek

 0,0

 Devizahitelek

 586,9

 F orintkötvények*

 2112,2

 Devizakötvények

 1092,1

 Éven túli törlesztések összesen

 3791,2

 * Az előirányzat szerint a tervezett forintkötvény-törlesztés 801,6 milliárd forint volt. Az ezt meghaladó törlesztés tartalmazza a következő években lejáró kötvények visszavásárlását és hosszabb kötvényre történő cseréjét.

Az éven túli lejáratokon a forinttörlesztések összesen 2112,2 milliárd forintot, míg a devizatörlesztések 1678,9 milliárd forintot tettek ki.

A finanszírozás alakulása a 2016. év során

A 2016. évi előirányzat tervezése során a finanszírozási terv a hatályos államadósság-kezelési stratégia alapján került meghatározásra. Az államadósság-kezelés kiemelt célja a csökkenő államadósság ráta, az államadósság devizaarányának mérséklése és a közvetlen lakossági tulajdonú állampapír-állomány további növelése volt. A 2016. év során folyamatosan teljesültek az adósságkezelési stratégia részét képező, az adósság szerkezetére vonatkozó teljesítménymutatók.

A 2016-ban keletkezett költségvetési hiány finanszírozása döntően forintkibocsátásokkal, 677,1 milliárd forint összegű piaci és lakossági államkötvény értékesítésével történt. Ezenfelül a hiány finanszírozását szolgálta a kedvező kamatozású célhoz kötött projektfinanszírozó hitel 170,9 milliárd forint értékben.

A 3791,2 milliárd forint értékű adósság-visszafizetés finanszírozása érdekében 2299,2 milliárd forint értékű forintállamkötvény kibocsátására, 180,6 milliárd forint belföldi és 42,3 milliárd forint külföldi devizakötvény-, valamint 1269,1 milliárd forint összegű kincstárjegyállomány-növekedésre került sor.

A likviditáskezeléssel kapcsolatos műveletek során 49,1 milliárd forinttal csökkent a kincstárjegyek állománya, valamint részben átmenetileg felhasználásra került az ÁKK Zrt.-nél elhelyezett, az államadósság részét képező MtM betétállomány. A KESZ záró állománya 2016-ban 381,9 milliárd forinttal növekedett az előző év végéhez képest, amelynek hátterében a nettó EU-számlák egyenlege, valamint a lebonyolítási számlákon az önkormányzatok és egyéb nonprofit szervezetek kincstári számlájára utalt előlegei állnak.

Az alábbi táblázat az egyes adósságinstrumentumok nettó kibocsátásának eredeti előirányzatban szereplő és ténylegesen megvalósult értékeit tartalmazza.

Nettó kibocsátás 2016-ban

 

 

 

 milliárd forintban

 

 Előirányzat tervezésekor(2015.03.27.)

 Tervezett(2015.12.07.)

 2016. Tény

 Forintinstrumentumok nettó kibocsátása

 2 009,9

 1 979,5

 2 255,0

 Államkötvények

 1 198,5

 1 152,0

 532,4

 Diszkontkincstárj egyek

 247,3

 172,4

 1,1

 Lakossági állampapírok (kötvényekkel együtt)

 432,4

 499,8

 1 550,5

 Hitelek

 131,7

 155,3

 170,9

 Devizaadósság nettó kibocsátása

 -1 399,0

 -971,2

 -1 440,9

 Államkötvények

 -693,1

 -468,1

 -854,0

 Hitelek

 -706,0

 -503,0

 -586,9

 Összes kibocsátás

 610,9

 1 008,3

 814,0

A 2016. évi nettó kibocsátás az előirányzathoz képest nagyobb összegben és eltérő szerkezetben valósult meg. A kedvező piaci és lakossági kereslet következtében az elmúlt években lehetőség volt a devizaadósság tervezettnél nagyobb mértékű csökkentésére és a nettó forintkibocsátás növelésére. A finanszírozásban folytatódott a lakossági állampapírok előző években elkezdődött értékesítésének látványos növekedése. A nettó kibocsátás 2016-ban 814,0 milliárd forint volt, amelyen belül a nettó forintkibocsátás nagyobb, a nettó devizakibocsátás viszont kismértékben kisebb volt, mint az év eleji tervekben szereplő érték, ami a finanszírozás nagymértékű eltolódását mutatja a forintállampapírok felé. A jelentős mértékű negatív nettó devizakibocsátás azt jelenti, hogy a devizaadósság összege is nagymértékben csökkent 2016-ban, ami a devizaadósság arányának a vártnál nagyobb mértékű, 33%-ról 25%-ra történt csökkenését eredményezte.

A bruttó forintállamkötvény-kibocsátás jelentősen meghaladta a tervezettet, amely nagyrészt a csereaukciók magas, tervekben nem szereplő volumenének köszönhető, kisebb részben a többletértékesítésnek. Mivel a csereaukciók által a törlesztés is jóval magasabb lett, mint ami a tervekben szerepelt, illetve a kedvező likviditási helyzetben a tervezettnél lényegesen nagyobb összegben vásárolt vissza későbbi években lejáró államkötvényt az ÁKK, a nettó államkötvény-kibocsátás így jelentősen elmaradt a tervtől. A diszkontkincstárjegyek nettó kibocsátása csökkent a többletlikviditás mérséklése érdekében, ami egyúttal kedvezően hatott az államadósság hátralevő futamideje szempontjából, csökkentve a megújítási kockázatot. A lakossági állampapírok állománya a versenyképes hozamok következtében 2016-ban kimagaslóan, 1550,5 milliárd forinttal nőtt. A növekedéshez legnagyobb mértékben a Kamatozó Kincstárjegyek járultak hozzá, de jelentős növekedést ért el a Féléves Kincstárjegy és Prémium Magyar Államkötvény állománya is. Az éven belüli KTJ I. sorozatú kincstári takarékjegyeket kivéve növekedett a postai értékesítésű kincstári takarékjegyek iránti kereslet is.

Állampapírok értékesítése

Forintfinanszírozás

Az adósságkezelés 2016-ban is törekedett arra, hogy az állam forrásbevonása során a hosszabb futamidejű, 3, 5 és 10 éves futamidejű, piaci finanszírozást biztosító államkötvények játsszanak meghatározó szerepet. Az irántuk mutatkozó kereslet növekedésével a tervekhez képest már az első negyedévtől fokozatosan emelkedtek a kibocsátások.

2016-ban a változó kamatozású 3 éves és 5 éves kötvényen kívül minden további kötvényt fix kamatozásúként értékesített az ÁKK Zrt. Az egyes futamidőket tekintve a kötvénysorozatok piacra bocsátott mennyiségét a következő táblázat mutatja be:

A 2016. év során kibocsátott kötvénysorozatok

 

 Futamidő

 Aukciók száma

 Aukciós kibocsátás az év során

 Nem kompetitív értékesítés

 Év végi sorozatnagyság

 

 év

 db

 milliárd forintban

 2019/C

 3 év

 25

 624

 121

 748

 2019/D*

 3 év

 7

 55

 14

 144

 2021/A *

 5 év

 3

 17

 0

 192

 2021/B

 5 év

 25

 532

 116

 651

 2027/A

 10 év

 20

 262

 32

 295

 2031/A

 15 év

 5

 64

 15

 123

 * Változó kamatozású kötvény

A kötvényaukciók során elfogadott összes mennyiségen belül a szokásos módon a 3 éves államkötvények aránya volt a legmagasabb. A bruttó kötvénykibocsátás futamidő szerinti szerkezetén belül az előző évhez képest a 3 és 15 éves kötvények részesedése nőtt, az 5 és 10 éves futamidejű kötvények részesedése csökkent az előző évhez képest.

A nemzetközi és a belföldi állampapírpiac tendenciáira tekintettel az ÁKK Zrt. rugalmas aukciós rendszert alkalmaz, amelynek szerves részét képezi a nem kompetitív kötvényértékesítés. A rendszer lehetőséget teremt arra, hogy amennyiben a piaci igények jelentősen meghaladják az aukción elfogadásra kerülő összeget, akkor további befektetők tudjanak államkötvényekhez jutni. Az ily módon értékesített kötvények összege 298,2 milliárd forintot ért el 2016-ban, ami jelentős részét képezi a tervet meghaladó kötvényértékesítésnek.

A nagy lejáratok okozta likviditásingadozások kezelése és a lejárati kockázat csökkentése érdekében a meghirdetett aukciós naptár szerinti, rendszeres államkötvény-visszavásárlási aukciókra került sor 2016-ban is, összesen 863,9 milliárd forint névértékben. Ezáltal egyenletesebbé vált az államkötvények lejárati szerkezete, csökkent a forintadósság refinanszírozási kockázata.

2016-ban a diszkontkincstárjegyek állománya az államkötvény- és lakossági állampapír-értékesítés felfutására válaszul kismértékben tovább csökkent, az állománycsökkenés 5,2 milliárd forintot tett ki.

A forintfinanszírozás fokozása és a belföldi lakossági állampapírok súlyának növelése érdekében az ÁKK Zrt. versenyképes árazással növelte jelenlétét a belföldi lakossági piacon. A lakossági állampapírok nettó kibocsátása így 2016-ban rekordszintet ért el, lényegesen hozzájárulva így a forintban történő finanszírozás növeléséhez. A Kamatozó Kincstárjegyek nettó értékesítése 2016-ban 820,7 milliárd forintot, a Féléves Kincstárjegy nettó értékesítése 347.9 milliárd forintot tett ki. Az egy-, illetve kétéves Kincstári Takarékjegyek, valamint a Kincstári Takarékjegy Plusz értékesítése összesen 50,2 milliárd forint volt. A Prémium Magyar Államkötvények és a Bónusz Magyar Államkötvények iránt az előző évhez képest 52,4 milliárd forinttal magasabb kereslet mutatkozott az év során, amelyek összesített nettó értékesítése 322,9 milliárd forintot tett ki. Babakötvényből 8,8 milliárd forint összegben vásároltak 2016 során.

Az egyes infrastrukturális, környezetvédelmi, oktatási és fejlesztési programok finanszírozására az állam forinthitelt vett fel nemzetközi fejlesztési intézettől (Európai Beruházási Bank) 170,9 milliárd forint értékben.

A forintadósság átlagos hátralevő futamideje a 2015. és a 2016. év végén az alábbiak szerint alakult:

 

 Átlagos hátralévő futamidő (év)

 

 2015. 12. 31.

 2016. 12. 31.

 Magyar Államkötvény (MÁK)

 4,64

 4,57

 Forintértékpapír összesen

 3,72

 3,43

 Forinthitel

 10,42

 10,13

 Forintban denominált adósság összesen

 4,01

 3,75

Devizafinanszírozás

2016-ban a kínai piacon 42,3 milliárd forint értékű, 1 milliárd jüanos nemzetközi Dim Sum devizakötvény kibocsátásával, külföldi piaci forrásbevonásra került sor, amelynek jellemzőit a következő táblázat részletezi:

 Eredetidevizanem

 Eredeti kibocsátási összeg

 Kibocsátás dátuma

 Lejárat dátuma

 Futamidő

 Kamatozás

 CNY

 1 000 000 000

 2016.04.25.

 2019.04.25.

 3 év

 6,25%

A belföldi finanszírozás részeként egy új Prémium Euró Magyar Államkötvény és negyedévente egy Letelepedési kötvény sorozat kibocsátására került sor összesen 180,6 milliárd forint értékben, melynek jellemzőit a következő táblázat részletezi.

Prémium Euró Magyar Államkötvény és Letelepedési kötvény

 Megnevezés

 Eredetidevizanem

 Kibocsátásdátuma

 Lejáratdátuma

 Kamatozás

 2016.12.31-i állomány (millió EUR)

 2019/X

 EUR

 2016.04.04.

 2019.09.20.

 Változó, Prémium

 137,9

 2021/T T1-T4

 EUR

 2016. -

 2021. -

 Fix, Zéró kupon

 403,2

A költségvetés adósságának alakulása

A központi költségvetés 2016. év végi bruttó adóssága év végi árfolyamon 25 430,0 milliárd forintot tett ki. A 2016. év során a központi költségvetés adóssága nominálisan 730,3 milliárd forinttal (3%-kal) növekedett a 2015. év végi 24 699,7 milliárd forintos szinthez képest, ami a GDP arányában kismértékű, 0,2 százalékpontos csökkenést okozott az előző év végi adathoz képest, ami 71,8%-ot jelentett. Az adósság tervezettnél kissé magasabb szintjéhez a tervet meghaladó nettó kibocsátás és a forintnak az euróhoz képest a vártnál kisebb mértékű felértékelődése járult hozzá.

Az év végén a tényleges devizaárfolyam 311,02 forint/euró volt, szemben a 2016. évre tervezett 303,70 forint/euróval, ami az év végi devizaadósság forintban kimutatott értékének növekedését okozta a tervhez képest (a 2015. év végi árfolyamhoz képest a forint felértékelődése miatt a devizaadósságon valójában 38,4 milliárd forint árfolyamnyereség következett be 2016-ban). Az év végi deviza-keresztárfolyamok 2016-os változása miatt 13,3 milliárd forinttal csökkent az ÁKK Zrt.-nél elhelyezett devizabetét-állomány, amely adósságcsökkentő hatású változás.

A deviza-államadósság kockázatainak csökkentése érdekében az ÁKK Zrt. swapműveleteket köt. A nemzetközi piaci szokványok alapján a swapműveletek miatt fennálló partnerkockázatok csökkentése érdekében a felek a swapok nettó értékének megfelelő fedezetet (betétet) helyeznek el egymásnál, amiből az adósságállomány részét képezik az ezen ügyletek után az ÁKK Zrt.-nél elhelyezésre kerülő fedezeti összegek (az ún. mark-to-market betétek) az egyéb kötelezettségek soron. Az e jogcímen elhelyezésre kerülő betét azt mutatja, hogy a nem euróban kibocsátott devizakötvények értéke mennyivel növekedett volna az államadósságon belül az eurókötvényekhez képest, ha nem lett volna átváltva arra. A nem euró devizakötvények és az azokra kötött swapok lejáratakor a swapon elért megtakarítást az állam realizálja, mivel a törlesztés az adósság euróértékének megfelelően alakul. Ezt követően az MtM betétnek a lejárt swapra eső részét az állam visszafizeti a partnernek, annak állománya lecsökken a megtakarítás nagyságával. Az elmúlt években az egyéb devizák (főként az USD, illetve a CHF) jelentősen felértékelődtek az euróhoz képest, az emiatt keletkező többletadósságot viszont a swapkötéssel sikerült kizárni. 2016 folyamán az egyéb kötelezettségek állománya 756,0 milliárd forintról 742,7 milliárd forintra csökkent, ami a 2016-ban bekövetkezett devizakeresztárfolyam-mozgásokat mutatja.

Az elkülönített állami pénzalapok gazdálkodása

A bevételek alakulása

Az elkülönített állami pénzalapok bevételeinek a 63,4%-a, 390,7 milliárd forint adó-, illetve adójellegű bevételekből származik. A Nemzeti Foglalkoztatási Alap bevételeként az egészségbiztosítási és munkaerőpiaci járulék NFA-t megillető hányadából 155,4 milliárd forint, a szociális hozzájárulási adó NFA-t megillető részéből 68,6 milliárd forint, a szakképzési hozzájárulásból pedig 70,3 milliárd forint folyt be. A Nemzeti Kutatási, Fejlesztési és Innovációs Alapba az innovációs járulékból - a befizetésére kötelezett belföldi székhelyű gazdasági társaságoktól - 65,6 milliárd forint bevétel keletkezett. A nukleáris hozzájárulásból, vagyis a Paksi Atomerőmű Zrt. befizetéséből 21,3 milliárd forint bevétele keletkezett a Központi Nukleáris Pénzügyi Alapnak. A Nemzeti Kulturális Alapba az ötös lottó szerencsejáték játékadójának a 90%-ából 9,4 milliárd forint, kulturális adóból 0,2 milliárd forint folyt be.

Az elkülönített állami pénzalapok 2016-ban összesen 155,0 milliárd forint költségvetési támogatásban részesültek, ami az összes bevétel 25,2%-a.

A különféle egyéb bevételekből az alapoknál 70,2 milliárd forint bevétel keletkezett, ami az összes bevétel 11,4%-a. Ezek közül a legnagyobb, 46,4 milliárd forint az előfinanszírozott uniós programok kiadásainak visszatérüléséből származott. A Nemzeti Foglalkoztatási Alapból előfinanszírozott programok - a „GINOP 5.1.1 Út a munkaerőpiacra” és a „GINOP 5.2.1 Ifjúsági Garancia” intézkedésekkel, valamint kisebb összegben a „VEKOP 8.1.1 Út a munkaerőpiacra” és a „VEKOP 8.2.1 Ifjúsági Garancia” intézkedések -támogatásait az EU megtéríti.

A kiadások alakulása

Az elkülönített állami pénzalapok 2016. évi költségvetési kiadásának előirányzata 597,9 milliárd forintot tett ki, a teljesítés 617,0 milliárd forint lett.

A Nemzeti Foglalkoztatási Alap teljesített kiadása 438,1 milliárd forint volt. Az álláskeresési ellátások kiadási előirányzata 53,5 milliárd forintban teljesült. A „Start-munkaprogram” jogcímen a kifizetés 268,0 milliárd forint lett. A 2016. évben fő célkitűzés volt az elsődleges munkaerőpiacról kiszorultak, különösen a munkaerőpiacon hátrányban lévők, a foglalkoztatást helyettesítő támogatásban részesülők, az alacsony iskolai végzettségűek, az álláskereséssel összefüggésben egyéb ellátásra nem jogosult álláskeresők, valamint a tartósan munka nélkül lévők foglalkoztatásának elősegítése. A közfoglalkoztatás kiemelt területei: a hosszabb időtartamú (önkormányzati) közfoglalkoztatás, szociális földprogram, orosházi ötfős pilotprogram, az országos közfoglalkoztatási programok, a járási (kistérségi) mintaprogramok, országos közfoglalkoztatási mintaprogramok, speciális közfoglalkoztatási mintaprogramok. Az alapból EU-s elő- és társfinanszírozásra teljesített 54,0 milliárd forintot kitevő összeg a „TÁMOP 1.1 Munkaerőpiaci szolgáltatások és támogatások”, a „2014-2020-as időszak munkaerőpiaci programjainak” előfinanszírozását szolgálta, valamint az alap társfinanszírozást is teljesített a foglalkoztathatóság és alkalmazkodóképesség bővítése céljára. Az alapból a szakképzési és felnőttképzési támogatások 27,9 milliárd forintot, a foglalkoztatási és képzési támogatások pedig 27,5 milliárd forintot tettek ki.

A Nemzeti Kutatási, Fejlesztési és Innovációs Alap 83,8 milliárd forint, a Bethlen Gábor Alap 62,9 milliárd forint, a Központi Nukleáris Pénzügyi Alap 12,9 milliárd forint, a Nemzeti Kulturális Alap 11,8 milliárd, a Szövetkezeti Hitelintézetek Integrációs Alapja pedig 7,5 milliárd forint kiadást teljesített.

A bevételek és kiadások részletezését a „Fejezeti indokolások” kötetek LXII., LXIII., LXIV., LXV., LXVI., LXVII., LXVIII. fejezetei tartalmazzák.

Az egyenleg alakulása

Az alapok költségvetési bevétele 615,9 milliárd forintot, költségvetési kiadása pedig 617,0 milliárd forintot tett ki. Így az elkülönített állami pénzalapok a 2016. évet 1,1 milliárd forint hiánnyal zárták. Az egyenleg a Központi Nukleáris Pénzügyi Alap 13,9 milliárd forint, a Nemzeti Kulturális Alap 0,4 milliárd forint, a Bethlen Gábor Alap 0,1 milliárd forint többletéből, valamint a Nemzeti Kutatási, Fejlesztési és Innovációs Alap 8,1 milliárd forint, a Nemzeti Foglalkoztatási Alap 7,3 milliárd forint, a Wesselényi Miklós Ár- és Belvízvédelmi Kártalanítási Alap és a Szövetkezeti Hitelintézetek Integrációs Alapja együttesen 0,1 milliárd forint hiányából alakult ki. Az alapoknál, a költségvetési törvényben megállapítotthoz képest, 4,9 milliárd forintot kitevő egyenlegjavulás keletkezett.

A TÁRSADALOMBIZTOSÍTÁS PÉNZÜGYI ALAPJAINAK GAZDÁLKODÁSA

Nyugdíjbiztosítási Alap

A LXXI. Nyugdíjbiztosítási Alap 2016. évi költségvetésének teljesítése során megvalósultak a kötelező társadalombiztosítási nyugdíjrendszer alapvető célkitűzései: a nyugellátások értékállóságának, valamint a nyugdíjrendszer stabilitásának megőrzése.

A Magyarország 2016. évi központi költségvetéséről szóló 2015. évi C. törvény az Ny. Alap költségvetését 3059,3 milliárd forint bevételi és kiadási főösszeggel határozta meg. A kiadási főösszeg törvényi előirányzata év közben a 2015. évi költségvetési törvény végrehajtásáról rendelkező 2016. évi CXXII. törvény 15. §-a alapján módosult, az Ny. Alap 2015. évi többletének összegével, 4,6 milliárd forinttal emelkedett.

Az Ny. Alap költségvetése a 2016. évet 3089,5 milliárd forint bevételi és 3076,7 milliárd forint kiadási főösszeg mellett 12,8 milliárd forint pozitív egyenleggel zárta.

Az Ny. Alap bevételeinek 2016. évi szabályozását az alábbiak jellemezték:

- a munkáltatók által fizetett szociális hozzájárulási adó mértéke (27%) az előző évihez képest nem változott, az alapot megillető része azonban az előző évi 85,46%-ról az első félévben 79,43%-ra, majd a második félévben - a költségvetési törvény módosításáról szóló 2016. évi LXXVI. törvény alapján - 74,30%-ra csökkent;

- a biztosított által fizetett nyugdíjjárulék mértéke 10%, a bázisévhez képest nem változott;

- az egyéni nyugdíjjárulék - a bázisévhez hasonlóan - továbbra is a teljes járulékalap után fizetendő.

A bevételek döntő hányadát (98,9%-át) a szociális hozzájárulási adó és a biztosítotti nyugdíjjárulék-bevételek együttesen 3055,4 milliárd forint összege tette ki, amely a 3030,5 milliárd forintos törvényi előirányzatnál 24,9 milliárd forinttal magasabb. A szociális hozzájárulási adó 2018,5 milliárd forintban, 3,8 milliárd forinttal az előirányzat felett, a biztosítotti nyugdíjjárulék 1036,9 milliárd forintban, 21,1 milliárd forinttal az előirányzat felett teljesült.

Az előirányzat feletti teljesítés oka a foglalkoztatottság jelentős mértékű javulása és a munkanélküliség csökkenése következtében a vártnál magasabb bérkiáramlás volt.

A nyugdíjbiztosítási ellátások fedezetéhez az előbbieken túl az alábbi bevételek járultak még hozzá:

- a megállapodás alapján fizetők járulékainak összege 0,8 milliárd forint, mely 0,3 milliárd forinttal elmaradt az előirányzattól;

- az egyszerűsített foglalkoztatás utáni közteher jogcím bevétele 14,2 milliárd forint, mely 2,3 milliárd forinttal meghaladta az előirányzatot;

- a késedelmi pótlék és bírság teljesítése 9,1 milliárd forint, amely 2,1 milliárd forinttal az előirányzat alatt maradt;

- a nyugdíjbiztosítási tevékenységgel kapcsolatos egyéb bevételek jogcímen 5,5 milliárd forinthoz jutott az alap, amely 3,0 milliárd forinttal magasabb az előirányzatnál.

Az Ny. Alap kiadásainak törvényi módosított előirányzata 3063,8 milliárd forint, a teljesítés 3076,7 milliárd forint volt.

Az alap kiadásainak meghatározó részét (99,2%-át) a nyugellátási kiadások képezik. A nyugdíjkiadások összességükben 3053,5 milliárd forintot tettek ki, mely éves átlagban 2 millió 166 ezer fő ellátását fedezte. A teljesítés 11,8 milliárd forinttal magasabb a 3041,7 milliárd forintos előirányzatnál. Az előirányzathoz képest jelentkező 0,4%-os többletkiadást az öregségi nyugdíjak tervezettet némileg meghaladó kiadásnövekedése okozta. Az öregségi nyugdíjakon belül a kiadás előirányzathoz viszonyított növekedése a korhatár feletti öregségi nyugdíjak esetében mindössze 0,2%-os. A nők korhatár alatti nyugellátási kiadása viszont 5%-kal haladta meg a tervezettet, mely elsődlegesen a tervezetten felüli létszámbeáramlásból adódott. A hozzátartozói nyugellátásokra fordított kifizetések összege mérsékeltebb lett az előirányzathoz képest.

A 2016. januári nyugdíjemelés 1,6%-os volt, mely 47,1 milliárd forintos éves növekedéssel járt. Novemberi kiegészítő nyugdíjemelésre 2016-ban sem volt szükség, mert a januári emelés mértéke lényegesen meghaladta a fogyasztói árak éves növekedési ütemét (fogyasztói árindex: 100,4%, nyugdíjas fogyasztói árindex: 100,6%). Az emelés a nyugdíjak vásárlóerejének 1%-os növekedését eredményezte. A nyugdíjemelés, valamint az ellátások szerkezeti átalakulása (a magasabb összegű öregségi nyugdíjak súlyának növekedése) miatt az egy főre jutó (fő- és kiegészítő ellátásként folyósított) átlagos ellátás összesen 2,6%-kal emelkedett. Így a nyugdíjkiadások a 2016. évben összességében 2,2%-kal - 65,8 milliárd forinttal - emelkedtek az előző évhez képest.

A nyugdíjbiztosítás egyéb kiadásainak összege 5,9 milliárd forintot tett ki, amely 0,7 milliárd forinttal elmaradt az éves előirányzattól. Az e csoportba tartozó kiadások meghatározó hányadát az ellátások folyósításának postaköltségei adták.

Költségvetési befizetések címén az Ny. Alap 4,6 milliárd forint összeget teljesített a 2015. évi zárszámadási törvény szerint a XLII. A költségvetés közvetlen bevételei és kiadásai fejezet részére.

A működésre fordított kiadások összege 12,8 milliárd forint volt, amely 1,8 milliárd forinttal, 16%-kal meghaladta az előirányzatot. Az előirányzat fölötti teljesítés alapvetően az előző évi, kötelezettségvállalással terhelt költségvetési maradvány igénybevételéből, illetve a működési célú bevételi többlet felhasználásából ered.

Egészségbiztosítási Alap

A költségvetési törvény az E. Alap 2016. évi költségvetését 1963,7 milliárd forint bevételi és ugyanekkora kiadási főösszeggel határozta meg.

Az alap 2044,1 milliárd forint bevételi és 2133,8 milliárd forint kiadási főösszeg mellett 89,7 milliárd forint összegű hiánnyal zárta az évet. A tervezettől való eltérést a bevételek (80,4 milliárd forint) és a kiadások (170,1 milliárd forint) túlteljesülése okozta.

Az alap bevételeinek 72,4%-a járulék- és hozzájárulás-befizetésekből keletkezett, ezek együttes összege mintegy 1479,3 milliárd forintot tett ki, ami 62,3 milliárd forinttal haladta meg az előirányzott összeget.

Az alapot megillető szociális hozzájárulási adó 535,3 milliárd forint összegű teljesítése 13,5 milliárd forinttal haladta meg az előirányzatot (521,8 milliárd forint).

A biztosítotti egészségbiztosítási járulék bevételekből az előirányzatnál (677,4 milliárd forint) 21,6 milliárd forinttal, az egyéb járulékokból és hozzájárulásokból - mely tartalmazza többek között az egészségügyi szolgáltatási járulékot és a munkáltatói táppénz-hozzájárulást is - az előirányzatnál (48,5 milliárd forint) 4,9 milliárd forinttal több bevétel keletkezett.

Egészségügyi hozzájárulásból 187,3 milliárd forint bevétel folyt be, ami 23,1 milliárd forinttal több az előirányzatnál.

Az alap bevételeivel összefüggő főbb szabályváltozások:

- az egészségügyi szolgáltatási járulék havi összege 6930 forintról 7050 forintra emelkedett;

- 2016. január 1-jétől a szociális hozzájárulási adó 20,57%-a, a második félévtől pedig 20,53%-a illeti meg az alapot.

Az alap bevételeinek 20,3%-át képező költségvetési hozzájárulások 415,0 milliárd forint összegű teljesítése megegyezik az előirányzattal. Így előirányzati szinten teljesült a járulék címén átvett pénzeszköz (374,5 milliárd forint), a tervezett pénzeszközátvétel (35,1 milliárd forint), valamint az egészségügyi feladatok ellátásával kapcsolatos költségvetési hozzájárulás (5,4 milliárd forint).

Az egészségbiztosítási tevékenységgel kapcsolatos egyéb bevételek teljesítése 149,0 milliárd forintot tett ki, ami 17,6 milliárd forinttal haladta meg az előirányzatot. Az ide tartozó bevételek legnagyobb részét a gyógyszergyártók és -forgalmazók befizetései adták, a 71,6 milliárd forint összegű teljesítés 13,6 milliárd forinttal több, mint a törvényi előirányzat. Baleseti adóból 32,5 milliárd forint, a népegészségügyi termékadóból 29,2 milliárd forint bevétel keletkezett. Az előbbi 7,1 milliárd forinttal, az utóbbi 2,5 milliárd forinttal haladta meg az előirányzott összeget.

Az alap 2016. évi kiadásainak összege 2133,8 milliárd forintot tett ki, ami a törvényi előirányzatot 170,1 milliárd forinttal haladta meg. Ez alapvetően a természetbeni ellátások többletkiadásaiból adódik.

A pénzbeli ellátások adták az összes kiadás 27,4%-át 584,5 milliárd forint összegben, ami 12,6 milliárd forinttal haladta meg az előirányzat összegét. A legnagyobb részt kitevő rokkantsági, rehabilitációs ellátások összege 307,3 milliárd forint volt, amely 15,8 milliárd forinttal maradt el az előirányzattól. A táppénzkiadásra 89,1 milliárd forintot, míg gyermekgondozási díjra 128,9 milliárd forintot költött az egészségbiztosítás. A teljesítés a táppénzkiadás tekintetében 12,2 milliárd forinttal, a gyermekgondozási díj esetében pedig 12,6 milliárd forinttal haladta meg az előirányzott összeget. A csecsemőgondozási díj, terhességi-gyermekágyi segély összege 49,7 milliárd forintot tett ki, ami az előirányzatot 3,7 milliárd forinttal haladta meg.

A természetbeni ellátások tették ki az összes kiadás 71,6%-át, az 1526,9 milliárd forintos teljesítés a tervezett összegnél 157,2 milliárd forinttal több. Az ehhez az alcímhez tartozó legnagyobb tételt a gyógyító-megelőző ellátás kiadásai képezték, erre 982,4 milliárd forintot irányzott elő a költségvetési törvény, a tényleges kiadás 1089,9 milliárd forint összegben teljesült.

A gyógyszertámogatásra előirányzott összeg 305,1 milliárd forintot tett ki, a teljesítés 349,8 milliárd forint volt, amelyből a gyógyszertámogatás kiadásai jogcímen 327,9 milliárd forintot használt fel az egészségbiztosítás. A speciális beszerzésű gyógyszerkiadásokra 21,9 milliárd forint került kifizetésre.

A gyógyászati segédeszköz támogatására fordított összeg 62,3 milliárd forint volt, amely az eredeti előirányzatnál 7,1 milliárd forinttal nagyobb kiadást jelentett.

Az alapkezelő működési kiadásai 8,3 milliárd forintot tettek ki, ami 0,5 milliárd forinttal maradt el az előirányzott összegtől.

Létszám és személyi juttatások

Az Országos Nyugdíjbiztosítási Főigazgatóság 2016. január 1-jei 1467 fős létszámkerete az év során nem változott. Az átlagos statisztikai állományi létszám: 1388 fő. A személyi juttatásokra fordított összeg 5,7 milliárd forint, mely 1,5%-kal nőtt az előző évhez képest.

Az Országos Egészségbiztosítási Pénztár 2016. év eleji engedélyezett létszámkerete 1207 fő volt. Az átlagos statisztikai állományi létszám 1030 fő volt, a személyi juttatások kiadása 4,6 milliárd forintot tett ki, a személyi juttatásokra fordított kiadások 5,1%-kal csökkentek az előző évhez képest.

A KESZ-hez kapcsolódó megelőlegezési számla igénybevétele a társadalombiztosítási kiadások finanszírozásához

Az Ny. Alap napi likviditási helyzete szoros kapcsolatban áll a kiadások (elsősorban a nyugellátások) és a bevételek (szociális hozzájárulási adó, járulékok és hozzájárulások, az alapot megillető egyéb bevételek) évközi alakulásával. Az Áht. a biztonságos finanszírozás érdekében lehetővé teszi, hogy az Ny. Alap azokon a napokon, amikor a kifizetések összege meghaladja a bevételek összegét, kamatmentes hitelhez jusson. A törvényi előírás értelmében a hitelt a bevételekből soron kívül törleszteni kell.

A 2016. évi hitel igénybevételének néhány fontosabb jellemzője:

 

 

 milliárd forintban

 Megnevezés

 Ny. Alap

 Dátum

 Legkisebb napi összeg

 0,4

 július 15.

 Legnagyobb napi összeg

 216,2

 december 8.

 Napi átlagos összeg*

 56,7

 

 Hitelmentes napok száma

 265 nap

 

 * a meghitelezett napokra vonatkozóan

 

 

Az Ny. Alap az év utolsó munkanapján nem rendelkezett hitelállománnyal.

Az E. Alap kiadásainak finanszírozásához szükséges költségvetési kezességvállalás keretében a KESZ-ről nyújtott napi legmagasabb hitelösszeg december hónapban jelentkezett, ekkor volt olyan nap, amikor a folyó finanszírozási igény elérte a 178,7 milliárd forintot. A legalacsonyabb napi hitelösszeg március hónapban figyelhető meg, 0,6 milliárd forint.

A 2016. évi hitel igénybevételének néhány fontosabb jellemzője:

 

 

 milliárd forintban

 Megnevezés

 Egészségbiztosítási Alap

 Dátum

 Legkisebb napi összeg*

 0,6

 március 31.

 Legnagyobb napi összeg

 178,7

 december 8.

 Napi átlagos összeg*

 58,0

 

 Hitelmentes napok száma

 118 nap

 

 * a meghitelezett napokra vonatkozóan

 

 

Az E. Alap az év utolsó munkanapján 88,6 milliárd forint KESZ-hitelállománnyal rendelkezett.

HELYI ÖNKORMÁNYZATOK GAZDÁLKODÁSA

A helyi önkormányzatok gazdálkodásának általános értékelése

Az államháztartás önkormányzati alrendszerében a 2016. évben változatlanul 3197 volt a helyi (megyei és települési) önkormányzatok száma.

A helyi önkormányzatok központi finanszírozása a 2016. évben is a 2013-ban kialakított, a tapasztalatok alapján évről évre pontosított, az önkormányzati feladatellátáshoz igazodó, feladatalapú támogatási rendszerben történt. A 2016. év legfontosabb feladata a kiszámíthatóság és a helyi stabilitás megtartása, a működési hiány nélküli gazdálkodás fiskális feltételeinek erősítése, ezen belül a kistelepülések további felzárkózásának elősegítése volt. Az önkormányzatok gazdasági teljesítőképessége szerinti differenciált támogatásnyújtást ezért mind a működtetés, mind pedig a pályázatalapú fejlesztések terén is indokolt volt fenntartani.

A helyi önkormányzatok (a teljes, minden önkormányzati alrendszeri alany adatszolgáltatására kiterjedő adatsor alapján) 2016-ban hitelforrások nélkül, mintegy 2479 milliárd forinttal gazdálkodhattak, melyhez a központi költségvetés 675,4 milliárd forintot, a 2015. évi támogatások 101,5%-át biztosította.

Általános működés, igazgatás területén az önkormányzatok feladatainak nagyobb részét a klasszikus értelemben vett önkormányzati feladatok (igazgatási feladatok, településüzemeltetés, közvilágítás, helyi adóztatás stb.) tették ki. E helyi közügyek ellátását - a 2015. évhez hasonlóan - az önkormányzatok jövedelemtermelő képességétől függő általános jellegű támogatás szolgálta.

A költségvetési törvény év közbeni módosításával a legalacsonyabb adóerő-képességű önkormányzatok esetében változtak a beszámítás és kiegészítés kategóriáinak határai, emellett a kiegészítés mértéke is növekedett. Így az érintett önkormányzatok támogatása jelentősen emelkedett.

A köznevelési ágazatban az önkormányzatok fő feladata továbbra is az óvodai ellátás volt, amelyhez a központi költségvetés többelemű támogatással járult hozzá. A jogszabályi előírások alkalmazásával biztosította az óvodapedagógusok és a nevelőmunkát segítők illetményét és azok járulékait, emellett a 2016. évben is kötött felhasználású működési célú támogatás illette meg az óvodát fenntartó önkormányzatokat. Továbbra is megillette a társulásban működő óvodák fenntartóit a bejáró gyermekek utaztatásához nyújtott támogatás. A pedagógus-előmeneteli rendszer keretén belül lebonyolított minősítési eljárás során a Pedagógus II. vagy Mesterpedagógus fokozatot elért óvodapedagógusok béréhez a 2016. évben is biztosította a központi költségvetés az óvodapedagógusok minősítéséből adódó többletkiadásaihoz az úgynevezett kiegészítő támogatást a fenntartók számára.

A szociális és gyermekjóléti ellátórendszerben az önkormányzatok szerepe alapvetően az alapellátások biztosítása volt, emellett természetesen továbbra is felelősek voltak a helyi igényekhez alkalmazkodó pénzbeli, természetbeni segítségnyújtási rendszer kialakításáért. Ez utóbbihoz a központi költségvetés 2016-ban is kiegészítő támogatást biztosított. Tekintettel arra, hogy a rászoruló települések nagyobb mértékű támogatásra jogosultak, a támogatás keretében fokozottan érvényesült a szolidaritás elve.

Továbbra is kiemelt jelentőséggel bíró önkormányzati feladat volt a gyermekétkeztetés, amelyhez a költségvetés emelt összegű, a feladatellátás költségeihez igazodó bér- és működési jellegű támogatást biztosított, figyelemmel a rászoruló gyermekek szociális helyzetére is.

Az önkormányzatok kulturális feladatainak - ezen belül a kulturális javak védelme, a muzeális intézmények, a közművelődés és a nyilvános könyvtári ellátás - biztosításához a központi költségvetés a 2016. évben is önálló előirányzaton biztosított támogatást, így a rendelkezésre álló források célzottan jutottak el a területhez.

A Megyei hatókörű városi múzeumok feladatainak támogatása, a Megyei könyvtárak feladatainak támogatása, valamint A települési önkormányzatok által fenntartott, illetve támogatott előadó-művészeti szervezetek támogatása esetében a költségvetési törvény a keretelőirányzatokat tartalmazta, de az egyes önkormányzatokat, illetve szervezeteket megillető támogatás éves összegét már a kultúráért felelős miniszter állapította meg.

A továbbiakban a költségvetési folyamatok elemzése, a különféle bevételi és kiadási tételek értékelése a 2016. évi beszámoló és a 2015. évi tényadatok alapján történik.

A 2016. évi önkormányzati költségvetés végrehajtása

A folyó és felhalmozási bevételek, valamint kiadások egyenlegei

A helyi önkormányzatok 2016-ban - a finanszírozási műveletekkel együtt - összesen 2956,0 milliárd forint bevétellel gazdálkodtak, ami 9,6%-kal kevesebb a 2015. évi teljesítésnél.

A csökkenésben jelentős szerepet játszott, hogy a felhalmozási bevételek az előző évhez képest mintegy 45,9%-kal visszaestek, melynek oka elsősorban az európai uniós források kisebb mértékű felhasználása volt. 2015-ben a 2007-2013. évi uniós költségvetési ciklus során igénybe vett forrásokkal el kellett számolni, a beruházásokat be kellett fejezni, ami megnövelte a források felhasználását. 2016-ban viszont új fejlesztési programok, pályázatok indultak, amelyekhez többnyire előleg folyósítására és azok részleges felhasználására került sor. Ezzel összhangban közel harmadára esett vissza a felhalmozási kiadások összege is, hiszen elsősorban az előkészítő és tervezési munkák folytak, a nagyobb forrást igénylő kivitelezések majd csak a következő években valósulnak meg. Mindezekkel együtt a beruházásokra fordítható bevételek és kiadások egyenlege pozitív maradt, ami azt jelenti, hogy nem volt szükség a működési bevételek jelentős átcsoportosítására a fejlesztések megvalósítása érdekében.

A folyó működési bevételek és kiadások egyenlege 240,7 milliárd forint többletet mutat, ami közel azonos mértékű - 1,8 milliárd forinttal magasabb - a 2015. évi egyenleggel. A pozitív egyenleg oka elsősorban nem a bevételek emelkedésében keresendő - hiszen az 1,4%-kal, 28,6 milliárd forinttal elmaradt az előző évitől -, hanem a takarékos gazdálkodásnak, a kiadások visszafogásának és az év végén befolyó és fel nem használt európai uniós előlegeknek köszönhető. A működési kiadások 1,6%-kal, 30,4 milliárd forinttal teljesültek alacsonyabban. A tárgyévi működési bevételek terén nem emelkedtek az intézményi bevételek és a kamatbevételek sem. Nem érte el az előző évi szintet a környezetvédelmi bírságból, a gépjárművek adóztatásából befolyt összeg, de a korábban nyújtott kölcsönök visszatérülése sem. Ez utóbbi tényezőnél az államháztartáson kívülről származó bevételek 53,7%-os csökkenését az okozta, hogy 2015-ben az adatokban szerepelt a Fővárosi Önkormányzat által a közösségi közlekedés működéséhez (BKV) korábban nyújtott kölcsönök visszatérülése - állam általi átvállalása -, ami jelentősen javított ezen bevételek alakulásán. 2016-ban viszont ilyen jellegű intézkedésre nem került sor. 21,2%-kal visszaesett az egyéb sajátos bevételek összege is, ami a közhatalmi és a tulajdonosi bevételeket tartalmazza. Viszont a helyi adók kivetésével vélhetően azok az önkormányzatok is éltek, amelyek eddig nem tették ezt meg. Ez okozza a helyi adóbevételek 4,9%-os, 36,1 milliárd forintos növekedését.

Emelkedett az Egészségbiztosítási Alapból átvett pénzeszközök összege is 8,5%-kal, 4,0 milliárd forinttal. Ennek oka egyrészt az, hogy a területi ellátási kötelezettséggel rendelkező háziorvosi szolgálatok a működési költségeik fedezetére egységesen havi 130 000 forint rezsitámogatási díjemelésben részesültek. Másrészt a béremelések miatt a védőnői szolgálatok, valamint a teljes munkaidőben működő iskolaorvosi szolgálatok finanszírozása is megemelkedett.

Megnőtt az egyéb államháztartáson belüli átutalások nagyságrendje is 3,1%-kal, elsősorban a Nemzeti Foglalkoztatási Alapból a közfoglalkoztatásban részt vevők béréhez és a kapcsolódó dologi kiadásokhoz történő hozzájárulás - a közfoglalkoztatottak számával arányos mértékű - emelkedése miatt.

Kiadási oldalon a személyi juttatásokra és járulékaikra fordított összeg 843,6 milliárd forintra teljesült, ami a 2015. évi teljesítési adatokhoz képest 5,8%-os növekedést mutat. A növekedés alapvetően az ágazati bérintézkedések hatásának, így a pedagógusok előmeneteli rendszerének, az egészségügyi és szociális területen (szociális ágazati kiegészítő pótlék) biztosított többleteknek, valamint a közfoglalkoztatás bővülésének köszönhető.

A dologi kiadásokra 5,4%-kal költöttek kevesebbet az önkormányzatok az előző év tényleges teljesítési adataihoz képest, összességében 700,9 milliárd forintot tettek ki az ilyen jellegű kiadások.

A fentieken túl valamennyi kiadástípusban csökkentek a teljesítési adatok az előző évihez képest. A társadalom- és szociálpolitikai juttatások, a pénzbeli ellátások, a működési célú kiadások, pénzeszközátadások teljesítési adatai is elmaradnak a 2015. évi teljesítéshez képest.

A felhalmozási bevételeknek és kiadásoknak a 2015. évi adatokkal történt összevetése alapján a következő megállapítások tehetők. Az immateriális javak, ingatlanok, egyéb tárgyi eszközök értékesítéséből 15,2 milliárd forinttal több bevételhez jutottak az önkormányzatok, mint az előző évben. Az egyéb felhalmozási célú támogatási bevételek (államháztartáson belülről átvett pénzeszközök, valamint az EU-tól átvett pénzeszközök együttesen) összege 365,7 milliárd forinttal lett kevesebb, döntően a már említett EU fejlesztési jellegű forrásainak kisebb mértékű igénybevétele miatt. A folyamat jól mutatja, hogy az új uniós ciklus elején többnyire előlegjellegű kifizetések történtek.

Az előző évhez képest 21,9 milliárd forinttal nőtt a fejlesztési célú állami támogatások összege. Ez tartalmazza a vis maior támogatások összegét, valamint az év közben kormányzati intézkedések eredményeként célhoz kötötten, konkrét fejlesztésre fordítható, önálló jogcímen létrehozott támogatási összegeket is.

Az összes fejlesztési, felhalmozási bevétel mindezek hatására nem közelítette meg a 2015. évi adatot, annak összegétől 45,9%-kal elmaradt, ezzel együtt 63,1%-kal csökkentek a fejlesztési, felhalmozási kiadások is. Az önkormányzatok lényegesen kevesebbet költöttek eszközbeszerzésekre - az előző évi kiadás 26,4%-át fordították e célra -, beruházásra, nagy értékű tárgyi eszköz felújítására. Az önkormányzatok által a beruházások után befizetett áfa összege is - kapcsolódva az előzőekhez - töredékére esett vissza: 24,2 milliárd forintra teljesült az előző évi 72,9 milliárd forinttal szemben.

A fejlesztési, felhalmozási bevételek és kiadások egyenlege 44,3 milliárd forint volt, a 2015. évi -225,4 milliárd forintos teljesítéssel összehasonlítva a változás 269,7 milliárd forint.

Összességében mind a folyó működési bevételek és kiadások, mind a felhalmozási bevételek és kiadások - csakúgy, mint a tárgyévi összes bevétel és összes kiadás - pozitív egyenleget mutatnak. A megtakarításokból jelentős befektetési célú vásárlásokat végeztek az önkormányzatok. Duplájára nőtt a hosszú lejáratú értékpapírokra fordított összeg (18,7 milliárd forintra a tavalyi 9,5 milliárd forinttal szemben). Az éven belüli lejáratú értékpapírok vásárlása a 2015. évi 1,1 milliárd forintról a többszörösére, 78,7 milliárd forintra emelkedett.

Megállapítható, hogy az önkormányzatok a gazdálkodásuk során nem a megtakarításaik felélésére törekedtek, hanem befektették azokat hosszabb távú terveik megvalósítása érdekében.

A bevételek alakulása

A helyi önkormányzatok 2015. évi és 2016. évi bevételi forrásainak megoszlása

 

 

 

 %-ban

 Megnevezés

 2015. évi teljesítés

 2016. évi eredeti előirányzat

 2016. évi teljesítés

 1. Saját folyó bevételek

 34,3

 36,2

 37,9

 Ebből: - helyi adók

 22,6

 24,8

 26,2

 2. Átengedett bevételek

 0,9

 1,0

 1,0

 - gépjárműadó

 0,9

 1,0

 1,0

 3. Felhalmozási és tőkejellegű bevételek

 21,0

 13,5

 11,1

 4. Állami hozzájárulások és támogatások

 20,3

 22,9

 22,8

 5. Egyéb működési célú bevételek Egészségbiztosítási Alaptól

 1,4

 1,5

 1,7

 6. Egyéb működési célú bevételek, visszatérítések

 9,1

 11,0

 9,5

 7. Finanszírozási műveletek nélküli bevételek (1+2+3+4+5+6)

 87,0

 86,1

 84,0

 8. Finanszírozási műveletek bevételei

 13,0

 13,9

 16,0

 Tárgyévi bevételek összesen (7+8)

 100,0

 100,0

 100,0

A bevételek főbb csoportonként a következők szerint alakultak:

A saját folyó és átengedett bevételek összege 1149,0 milliárd forintot tett ki, amely az előző évi teljesítéssel közel azonos mértékű, mindössze 0,1 milliárd forinttal alacsonyabb volt.

Ezen belül:

- Az intézményi működési bevételek 269,4 milliárd forintra teljesültek, ez a 2015. évi teljesítésnél 16,1 milliárd forinttal (5,6%-kal) alacsonyabb. Ezen belül az intézményi bevételek, amelyek az alaptevékenység körében végzett szolgáltatások és ellátások díjából tevődtek össze, 5,5 milliárd forinttal (3,0%-kal) növekedtek az előző évi tényadathoz képest.

- A kamatbevételek - e sor magában foglalja az egyéb pénzügyi műveletek bevételeit is - 8,2 milliárd forintot tettek ki, és együttesen a 2015. évi tényadattól 6,6 milliárd forinttal alacsonyabb mértékben teljesültek. Az alulteljesülésben vélhetően szerepet játszott a jegybanki alapkamat folyamatosan csökkenő tendenciája is. Az alulteljesülés fele-fele arányban a kamatbevételek, valamint az egyéb pénzügyi műveletek bevételcsökkenésében is megfigyelhető.

- Az áfabevételek (visszatérítés) 75,3 milliárd forintot értek el, ami a 2015. évi teljesítésnél 16,6%-kal, 15,0 milliárd forinttal alacsonyabb összegű. Az alacsonyabb teljesülés a működési és felhalmozási EU-s bevételek visszaesésével magyarázható.

Saját adóbevételek:

Helyi és települési adókból származó bevételek alakulása

 

 

 

 millió forintban

 Megnevezés

 2015. évi tény

 2016. évi előirányzat

 2016. évi tény

 Helyi adó

 739 369,2

 717 776,0

 774 887,9

 építményadó

 111 957,3

 102 300,0

 117 519,3

 telekadó

 19 102,0

 19 400,0

 22 112,4

 kommunális adó

 13 443,2

 13 200,0

 14 590,4

 iparűzési adó

 584 365,4

 574 476,0

 608 981,5

 idegenforgalmi adó

 10 501,3

 8 400,0

 11 684,3

 ebből tartózkodás után

 10 4 75,3

 8 400,0

 11 675,8

 Települési adó

 457,8

 0,0

 1 015,5

 Összes adó

 739 827,0

 717 776,0

 775 3,4

- A helyi- és településiadó bevételből a költségvetés 2016-ra 717 776,0 millió forintot irányzott elő. A ténylegesen befolyt bevétel 775 903,4 millió forint volt, vagyis 58 127,4 millió forinttal (8,1%-kal) haladta meg az előirányzat összegét, a 2015. évi bevételeknél pedig 36 076,4 millió forinttal (4,9%-kal) volt magasabb.

A helyi iparűzési adóból 2016-ban 608 981,5 millió forint bevétel származott, amely az összes helyi adó 78,6%-át teszi ki. A 2016. évi bevétel az előirányzatnál (574 476 millió forint) 34 505,5 millió forinttal (6,0%-kal) lett magasabb, a 2015. évi bevételeket pedig 24 616,1 millió forinttal (4,2%-kaí) haladták meg.

A 2016. évi növekmény jelentős része (több mint fele) Budapesthez köthető, ezen kívül két megye, Fejér és Győr-Moson-Sopron esetében következett be számottevő növekedés az iparűzésiadó bevételekben (ezek együttesen a 24 616,1 millió forintos bővülés mintegy 80%-át magyarázzák).

Az egyéb helyi adókból (építményadó, telekadó, magánszemélyek kommunális adója, idegenforgalmi adó) összesen 165 906,4 millió forint bevétel származott, amelyek az előirányzathoz képest 22 606,4 millió forinttal (15,8%-kal) magasabban teljesültek. A legjelentősebb túlteljesülés az idegenforgalmi adó és az építményadó esetében (a 2016. évi bevételek 39,1%-kal, illetve 14,9%-kal haladták meg az előirányzatot) következett be, melynek oka a bázisévi bevételek jelentős mértékű túlteljesülése.

2015-től az önkormányzatok egy új adónem, a települési adó kivetésére kaptak felhatalmazást, az ebből származó bevétel 2016-ban 1015,5 millió forintra teljesült, mely az előző évhez képest jelentős (121,8%-os) bővülést jelent. Ez azzal magyarázható, hogy 2016-ban számottevően megnövekedett a települési adót kivető önkormányzatok száma.

Az átengedett bevételek teljesítése 29 297,0 millió forint volt, amely az előző évi bevételtől mintegy 0,2%-kal maradt el.

Átengedett, központilag szabályozott adójellegű bevételek:

A gépjárműadóból az önkormányzatokat megillető rész 2016. évi előirányzata 30 333,0 millió forint volt, ténylegesen 29 249,1 millió forint folyt be, tehát az előirányzat 1083,9 millió forinttal (3,6%-kal) alulteljesült, a bázisévi bevételtől pedig 48,6 millió forinttal (0,2%-kal) maradt el.

A termőföld bérbeadásából származó jövedelemadóból 47,9 millió forint bevétel keletkezett, ami az előirányzatnál 52,1 millió forinttal (52,1%-kal) alacsonyabb, a 2015. évi bevételt pedig 2,6 millió forinttal (5,7%-kal) haladja meg.

Átengedett, központilag szabályozott bevételek

 

 

 

 millió forintban

 Megnevezés

 2015. évi tény

 2016. évi előirányzat

 2016. évi tény

 Gépjárműadó önkormányzati része (40%-a)

 29 297,7

 30 333,0

 29 249,1

 Termőföld bérbeadásából származó jövedelemadó

 45,3

 100,0

 47,9

 Összesen

 29 343,0

 30 433,0

 29 297,0

A felhalmozási és tőkejellegű bevételek 324,6 milliárd forintot tettek ki, ami 361,9 milliárd forinttal, 52,7%-kal alacsonyabb a 2015. évi tényadatoknál.

- Ezen belül ugyanakkor az immateriális javak, ingatlanok, egyéb tárgyi eszközök értékesítéséből származó bevételek 15,1 milliárd forinttal, 51,6%-kal nőttek az előző évhez képest az ingatlanok nagyobb arányú értékesítése következtében.

- A privatizációs bevételek - melyek a részesedések értékesítéséből, valamint a részesedések megszűnéséhez kapcsolódó bevételekből tevődnek össze - 1,6 milliárd forintra teljesültek, így 0,5 milliárd forinttal (48%-kal) emelkedtek a 2015. évi teljesítéshez képest.

- Az egyéb felhalmozási célú támogatások bevételei (államháztartáson belülről átvett pénzeszközök, valamint az EU-tól átvett pénzeszközök együttesen) 365,7 milliárd forinttal csökkentek a 2015. évi bevételhez képest. Ezen belül az EU-tól származó forrásokból a 2015. évinél 387,3 milliárd forinttal kevesebb bevételre tettek szert az önkormányzatok. E jelentős csökkenés a 2007-2013. évi költségvetési ciklus operatív programjainak lezárásával magyarázható, mivel a 2015. év végéig e programokat ténylegesen be kellett fejezni. A 2016. évi bevételek közel 100%-ban előlegbevételek voltak, melyeket az önkormányzatok az év végéig már nem tudtak felhasználni. E források célhoz kötöttek, az önkormányzatok azokat főként környezetvédelmi, városfejlesztési, köznevelési és egészségügyi infrastruktúrafejlesztési célokra használhatják fel.

- Az államháztartáson kívülről felhalmozási célra átvett pénzeszközök 11,1 milliárd forintra teljesültek, ami 51,7%-kal maradt el az előző évhez képest. E bevétel alapvetően az előbbiekben említett EU-s fejlesztésekhez kapcsolódik, ezért a csökkenő tendencia itt is megjelenik.

Az állami támogatások

A központi költségvetés a helyi önkormányzatok részére az év során 675,4 milliárd forint állami támogatást folyósított, ami 10,0 milliárd forinttal, 1,5%-kal magasabb az előző évi tényadathoz viszonyítva. Az állami támogatásokon belül a legjelentősebb tételek:

- a legnagyobb csoportot a helyi önkormányzatok általános működésének és ágazati feladatainak támogatása képezte, mely cím teljesítési adata 540,2 milliárd forint volt, ami 3,0 milliárd forinttal magasabb az előző évinél;

- a helyi önkormányzatok kiegészítő támogatása cím teljesítése 88,5 milliárd forint volt, ami 18,9 milliárd forinttal maradt el az eredeti előirányzattól. Az előirányzatot érintő évközi átcsoportosítások összesen 16,4 milliárd forint csökkenést eredményeztek.

Az átvett működési pénzeszközök

Az államháztartáson belüli átutalások bevételeinek teljesülése 305,5 milliárd forintot tett ki, ami a 2015. évi tényadatoknál 11,7 milliárd forinttal (4%-kal) lett magasabb.

- A társadalombiztosítás pénzügyi alapjaitól átvett pénzeszközök 2016-ban 50,8 milliárd forintra teljesültek, így a 2015. évi tényadathoz képest 4,0 milliárd forinttal, 8,5%-kal nőttek.

- Az elkülönített állami pénzalapoktól származó pénzeszközök bevétele a 2015. évi teljesítéshez képest 16,3 milliárd forinttal lett magasabb, 176,5 milliárd forintra teljesült. Ez a sor döntően a Nemzeti Foglalkoztatási Alapból származó, a közfoglalkoztatáshoz kapcsolódó pénzeszközöket tartalmazza.

- A központi költségvetési szervektől, fejezetektől származó bevételekből (amelyek tartalmazzák az EU-tól átvett működési célú pénzeszközöket is) 73,4 milliárd forint került átutalásra a helyi önkormányzatok részére, ami a 2015. évi teljesítéshez képest 5,5 milliárd forinttal maradt el az EU-s bevételek csökkenése következtében.

- Az önkormányzatokhoz a központi költségvetéssel történő - főleg az előző évekkel összefüggő - pénzügyi elszámolások eredményeként 4,8 milliárd forint bevétel folyt be, 3,2 milliárd forinttal alacsonyabb, mint 2015-ben.

Az államháztartáson kívülről származó bevételek 2016. évi teljesítésének 8,8 milliárd forintos összege a 2015. évitől 1,3 milliárd forinttal maradt el.

A korábban nyújtott kölcsönök visszatérítéséből és az ideiglenesen átvett pénzeszközökből származó bevétel közel 15,7 milliárd forintra teljesült, ami a 2015. évi tényadathoz képest 27,0 milliárd forinttal kevesebb. (A 2015. évi magasabb teljesülés a Fővárosi Önkormányzat gazdasági társaságaival kapcsolatos kölcsönügyletekhez kapcsolódott.)

Finanszírozási bevételek alakulása

A hitelfelvételből és kötvénykibocsátásból származó bevételek az előző évi ténnyel közel azonos mértékben, mindössze 0,3 milliárd forinttal magasabban teljesültek. Ezen belül a hitelbevételek csökkentek, míg a kötvénykibocsátás növekedett. Az elmúlt években végbemenő és lezárult többszöri adósságkonszolidáció eredményeként jelentős tehertől szabadult meg az önkormányzati alrendszer egésze, és többek között ennek, valamint a Magyarország gazdasági stabilitásáról szóló 2011. évi CXCIV. törvény (Gst.) szerinti adósságengedélyezésnek is köszönhetően biztosítottá vált a stabil pénzügyi gazdálkodás.

A helyi önkormányzatok 2016-ban 11,0 milliárd forint hitelt hívtak le, ez 2,1 milliárd forinttal alacsonyabb volt az előző évi ténynél.

A hosszú lejáratú értékpapírok értékesítéséből, kibocsátásából származó bevételek 2016-ban 7,3 milliárd forintra teljesültek a 2015. évi 4,9 milliárd forintos bevétellel szemben, ami teljes egészében az értékesítésből származó bevételek növekedését jelentette, míg kibocsátásból származó bevételük nem keletkezett az önkormányzatoknak 2016-ban.

Az éven belüli lejáratú értékpapírok beváltásából, eladásából és kibocsátásából származó bevételek és kiadások eredményeként a 2015. évi 1,1 milliárd forint kiadási egyenleggel szemben 2016-ban a kibocsátásból adódóan 0,4 milliárd forint bevétel keletkezett a belföldi értékpapírok kibocsátása okán.

A pénzmaradvány, vállalkozási maradvány igénybevétele a 2015. évi teljesülést 9,0 milliárd forinttal haladta meg, így 2016-ban 413,3 milliárd forintra teljesült. Ez mintegy 2,7%-kal több maradványfelhasználást jelentett az önkormányzatok számára az előző évhez viszonyítva.

Az egyéb finanszírozási bevételek magában foglalja a központi irányító szervi támogatást és folyósítást, a pénzeszközök betétként való elhelyezése, illetve a betétek megszüntetése, az államháztartáson belüli megelőlegezések egyenlegadatait, a váltóbevételek, valamint az adóssághoz nem kapcsolódó származékos ügyletek bevételeit. A 2016. évi teljesítési adat 44,9 milliárd forint volt, ami jelentősen, 42,1 milliárd forinttal magasabb a 2015. évi adatnál. E többletbevétel 99,5%-a a bankbetét-elhelyezések és -megszüntetések egyenlegéből adódik, míg 0,5%-a az államháztartási megelőlegezések bevételi egyenlegét, valamint az adóssághoz nem kapcsolódó származékos ügyletek bevételeit tartalmazza.

Kiadások alakulása

A helyi önkormányzatok 2016. évi teljesített kiadása - a finanszírozási kiadásokkal együtt - 2298,4 milliárd forint volt, ami a 2015. évben teljesített kiadásoknál 19,6%-kal (559,0 milliárd forinttal) alacsonyabb.

A helyi önkormányzatok tárgyévi kiadási előirányzatainak és teljesítésének megoszlása a 2015. és 2016. években

 

 

 

 %-ban

 Megnevezés

 2015. évi teljesítés

 2016. évi

 2016. évi teljesítés

 

 eredeti előirányzat

 1. Folyó működési kiadások

 53,9

 60,4

 67,2

 Ebből: - személyi juttatások

 22,4

 25,5

 29,3

 - tb-járulék, egészségbiztosítási és munkaerőpiaci járulékok

 5,6

 6,3

 7,3

 - dologi kiadások

 25,9

 28,6

 30,6

 2. Felhalmozási és tőkejellegű kiadások

 33,8

 23,9

 15,6

 ebből: - tárgyi eszközök, föld és immateriális javak felhalmozása

 22,4

 14,0

 7,2

 - részvények, részesedések vásárlása

 0,4

 0,3

 0,3

 - támogatásértékű felhalmozási célú kiadások

 0,2

 0,1

 0,3

 összesen

 

 

 

 - államháztartáson kívül felhalmozási kiadások

 2,2

 2,6

 1,9

 - nagy értékű tárgyi eszközök felújítása áfával

 6,1

 5,3

 4,8

 - beruházások áfája

 2,5

 1,6

 1,1

 3. Támogatások és egyéb folyó átutalások összesen

 10,1

 10,1

 12,0

 4. Folyó, felhalmozási és tőkejellegű kiadások, támogatások, elvonások és egyéb folyó átutalások összesen (1+2+3)

 97,8

 94,4

 94,8

 5. Kölcsönnyújtás, kölcsöntörlesztés

 1,4

 0,5

 0,6

 6. Finanszírozási műveletek nélküli kiadások (4+5)

 99,2

 94,9

 95,4

 7. Finanszírozási műveletek kiadásai

 0,8

 5,1

 4,6

 Tárgyévi kiadások összesen (6+7)

 100,0

 100,0

 100,0

A folyó működési kiadások teljesítése a tavalyinál mindössze 0,4%-kal magasabban (az előző évhez képest 6,5 millió forint a növekedés) alakult. Ennek ellenére ezen kiadásoknak az összes kiadáson belüli arányát tekintve jelentős átrendeződés látszik, az előző évi 53,9%-ot kitevő arány jelentős 13,3 százalékpontos emelkedést mutatva a 2016. évre elérte a 67,2%-ot.

Az átrendeződést egyértelműen a felhalmozási és tőkejellegű kiadásoknak az összes kiadásokhoz viszonyított jelentős arányvesztése magyarázza, itt a 2015. évi arány (33,8%) felét sem éri el a 2016. évinek (15,6%).

A folyó működési kiadásokon belül jelentősebb az aránynövekedés a személyi juttatásoknál és ennek vonzataként a járulékoknál, ugyanakkor kisebb az aránynövekedés a dologi kiadások esetében. A személyi juttatásoknál és járulékainál az előző évhez viszonyítottan 46,3 milliárd forintos (5,8%-os) emelkedés figyelhető meg, részben az egyes ágazati béremelések, részben a közfoglalkoztatottak létszámbővülése okán. A dologi kiadások és a hozzá kapcsolódó egyéb működési kiadások 39,7 milliárd forintos (5,4%-os) csökkenést mutatnak, ami összefügg az EU-s bevételekhez kapcsolódó kiadások visszaesésével.

A felhalmozási és tőkejellegű kiadások 2016. évi visszaesésének mértéke a 2015. évi kiadásokhoz képest 609,6 milliárd forint (63,1%-os csökkenés) volt. A kiadáselemeket tekintve főleg a tárgyi eszközök beszerzése, létesítése (473,8 milliárd forintos, 74,2%-os csökkenés) és az ehhez kapcsolódó beruházási áfa (48,7 milliárd forintos, 66,8%-os csökkenés) játszottak nagyobb, míg a felújításoknál jelentkező 62,9 milliárd forintos (36,3%-os) csökkenés hatása kisebb szerepet e kiadások alakulásában. E felhalmozási kiadáscsökkenés szoros összefüggést mutat a bevételi oldal felhalmozási és tőkejellegű bevételeknél tapasztalható hasonlóan magas csökkenési aránnyal, ami egyértelműen az EU-s bevételek visszaeséséhez köthető.

A támogatások és egyéb folyó átutalások kiadási összege csökkent ugyan a 2015. évi teljesítéshez képest 12,9 milliárd forinttal (4,4%-kal), ugyanakkor a 2.3.2 pontban taglalt kiadáselemek jelentősebb csökkenésének a hatásaként ezeknek a kiadáselemeknek az összkiadásokon belüli 1,9 százalékpontos javuló arányához vezettek.

A finanszírozási kiadásoknál megállapítható, hogy az előző évekhez képest 12,3%-kal esett a hitel-visszafizetés, ugyanakkor a hosszú lejáratú befektetési értékpapírok vásárlása miatt 98%-os emelkedés figyelhető meg a 2015. évihez képest. Az éven belüli lejáratú értékpapíroknál - hasonlóan a befektetési értékpapírokhoz - jelentős (77,7 milliárd forintos) emelkedés tapasztalható. Az egyéb finanszírozási kiadások magában foglalja a központi irányító szervi támogatást és folyósítást, a pénzeszközök betétként való elhelyezése, illetve a betétek megszüntetése, az államháztartáson belüli megelőlegezések egyenlegadatait, a váltókiadásokat, valamint az adóssághoz nem kapcsolódó származékos ügyletek kiadásait. Az e célokra fordított bevételek és kiadások egyenlege mindössze 10,5%-a az előző évinek.

Létszám és személyi juttatások

2016-ban az önkormányzati közszférában - a központosított illetményszámfejtési rendszer adatai alapján - közfoglalkoztatottak nélkül összesen átlagosan 180 936 fő dolgozott. Az alkalmazásban állók átlagos száma 1805 fővel kevesebb a 2015. évi átlagos létszámnál. A helyi önkormányzatok és intézményeik átlagosan 31 125 fő köztisztviselőt, 133 919 fő közalkalmazottat, valamint 15 892 fő egyéb jogviszonyba tartozó dolgozót foglalkoztattak (közfoglalkoztatottak nélkül).

Szintén a központosított illetményszámfejtési rendszer adatai alapján a 2016. évben kifizetett kereset összege - közfoglalkoztatás nélkül - összesen 476,5 milliárd forint volt. Ami a keresetekre vonatkozó szabályozást illeti:

- 2016-ban az illetmények alakulását meghatározták a már korábban bevezetett ágazati bérintézkedések, a pedagógus-előmeneteli rendszer továbbvitele, a szociális kiegészítő pótlék. Ezek mellett ugyanakkor változatlan maradt a hatályos közalkalmazotti illetménytábla és az illetménypótlék számítási alapja (20 000 forint), valamint a köztisztviselői illetményalap (38 650 forint).

- A kötelező legkisebb munkabér (minimálbér) és a garantált bérminimum megállapításáról a 454/2015. (XII. 29.) Korm. rendelet rendelkezett. E szerint 2016. január 1-jétől a kötelező legkisebb munkabér (minimálbér) összege havi 111 000 forintra, a legalább középfokú iskolai végzettséget, illetve középfokú szakképesítést igénylő munkakörben foglalkoztatott munkavállalók garantált bérminimuma havi 129 000 forintra emelkedett.

A Kormány a 2011-2015. évekhez hasonlóan 2016-ban is döntött az adó- és járulékváltozások hátrányos hatásainak ellentételezése érdekében a kompenzáció kifizetéséről a közszférában és az egyházak közcélú tevékenységet folytató intézményeinél dolgozók részére. A kompenzáció családi adókedvezményhez kötött mértékét, az érintettek körét, kifizetésének módját kormányrendelet rögzítette. E rendelet meghatározta a kompenzáció kifizetéséhez szükséges támogatás biztosításának feltételeit, továbbá tartalmazta a foglalkoztatott családi adókedvezményre vonatkozó nyilatkozatának részletes szabályait is.

Az intézmények költségvetését a kompenzáció nem terhelte, mivel a kifizetéshez szükséges forrást, összesen 7,3 milliárd forintot, a központi költségvetés elkülönítetten biztosította a IX. Helyi önkormányzatok támogatásai fejezetben.

Pénzgazdálkodás, adósságállomány, értékpapír-műveletek

A helyi önkormányzatok hó végi betétállománya - a Magyar Nemzeti Bank havi jelentései alapján - a 2016. évben 411,9 milliárd forint és 716,0 milliárd forint között mozgott. Egyes hónapokban megemelkedett, például márciusban 716,0 milliárd forintra, szeptemberben 629,7 milliárd forintra, decemberben 672,8 milliárd forintra.

E hónapok magasabb pénzállománya főként a helyiadó-számlákra és kisebb részben a gépjárműadó-számlára - márciusi, illetve szeptemberi (előleg)fizetési határidő miatt - befolyt nagyobb pénzösszegnek volt köszönhető. A decemberi magasabb betétállomány vélhetően kisebb mértékben a helyiadó-feltöltések összegéből, nagyobb mértékben pedig az év végén önkormányzatokhoz érkező EU-s bevételi előlegekből származik.

Az önkormányzatok pénzkészletmaradványa (672,5 milliárd forint) döntően kötelezettségvállalással terhelt. Több önkormányzatnál - főleg egyes jobb pénzügyi helyzetben lévő városoknál, ahol 2016-ban nagyobb összegű többletbevétel realizálódott - a pénzmaradványok vélhetően tartalékolási szándékkal képződtek, annak érdekében, hogy a következő évek fejlesztéseit finanszírozzák.

A helyi önkormányzatok adósságállományának tekintetében az alábbiak állapíthatók meg.

Az önkormányzati alrendszer 2016. december 31-én 42,5 milliárd forint adóssággal rendelkezett, ami 5,9 milliárd forinttal (16,1%-kal) magasabb a 2015. év végi adósságállománynál (36,6 milliárd forint). A növekedés döntő részben a hitel- és kölcsönállomány emelkedésének (19,8%) köszönhető, a kötvényállomány minimális (3,6%) és az egyéb kötelezettségállomány enyhe (6,5%) csökkenése mellett.

A hitel- és kölcsönállomány 37,3 milliárd forint volt, ami a teljes adósságállomány 87,8%-a. Ennek legnagyobb részét az egyéb városok (13,9 milliárd forint), a megyei jogú városok (11,8 milliárd forint) és a Fővárosi Önkormányzat (5,0 milliárd forint) adóssága jelentette.

A legjelentősebb mértékű adósságállomány-növekedést a megyei jogú városok (55,7%), a fővárosi kerületek (45,5%) és az egyéb városok (19,7%) tekintetében lehet tapasztalni a 2015. évhez képest. A nemzetiségi önkormányzatok és a megyei önkormányzatok adósságállománya továbbra is minimális szintű, a nagyközségek, községek és társulások adóssága pedig sorrendben 79,5%, 78,6%, illetve 71,5%-ára esett vissza az előző évinek. A főváros adóssága nem változott a 2015. évhez képest, továbbra is 5,0 milliárd forint.

Az önkormányzati adósság tartósan alacsony szintje - figyelembe véve, hogy az önkormányzati alrendszer egészét tekintve az adósság növekedése a 6 milliárd forintot sem érte el - alapvetően a 2011-2014. évek között lezajlott adósságkonszolidációnak köszönhető, aminek során az állam csaknem 1370 milliárd forint adósságot vállalt át az önkormányzatoktól, illetve törlesztett elő. Továbbá annak, hogy az önkormányzati adósságkeletkeztetést alapvetően előzetes kormányzati engedély kéréséhez és megadásához kötötte a Gst.

A helyi önkormányzatok adósságállományának alakulása 2015-ben

 

 

 

 

 

 

 

 

 

 

 millió forintban

 Megnevezés

 Főváros

 Fővárosikerületek

 Megyei jogú városok

 Egyébvárosok

 Nagy- község

 Község

 Megyei önkor- mány- zatok

 Önk.Társulás

 Nemzeti- ségiönkor- mány-zatok

 Térségifejlesztésitanács

 Országösszesen

 K ötvényáüomány

 0,0

 1 652,8

 0,0

 0,2

 0,0

 0,0

 0,0

 2 241,7

 0,0

 0,0

 3 894,7

 Hitel-kölcsönállomány

 5 000,0

 965,7

 7 580,7

 11 161,1

 608,7

 2 286,4

 0,0

 3 493,0

 9,6

 0,0

 31 105,2

 Egyéb kötelezettséaállomány

 0,0

 130,2

 608,6

 796,0

 19,2

 60,7

 9,1

 0,0

 2,3

 0,0

 1 626,1

 2015. évi adósság összesen

 5 000,0

 2 748,7

 8 189,3

 11 957,3

 627,9

 2 347,1

 9,1

 5 734,7

 11,9

 0,0

 36 626,0

A helyi önkormányzatok adósságállományának alakulása 2016-ban

 

 

 

 

 

 

 

 

 

 

 millió forintban

 Megnevezés

 Főváros

 Fővárosikerületek

 Megyei jogú városok

 Egyébvárosok

 Nagy- község

 Község

 Megyei önkor- mánv- zatok

 Önk.Társulás

 Nemzeti- ségi önkor- mány-zatok

 Térségifejlesztésitanács

 Országösszesen

 Kötvényállomány

 0,0

 1 511,1

 0,0

 0,2

 0,0

 0,0

 0,0

 2 241,7

 0,0

 0,0

 3 753,0

 Hitel-kölcsönállomány

 5 000,0

 2 487,3

 11 764,3

 13 879,4

 472,7

 1 791,8

 0,0

 1 860,2

 2,0

 0,0

 37 257,7

 Egyéb kötelezettségállomány

 0,0

 0,0

 990,2

 437,2

 26,5

 53,2

 9,1

 0,0

 4,0

 0,0

 1 520,2

 2016. évi adósság összesen

 5 000,0

 3 998,4

 12 754,5

 14 316,8

 499,2

 1 845,0

 9,1

 4 101,9

 6,0

 0,0

 42 530,9

A helyi önkormányzatok adósságállományának változása (2016/2015)

 

 

 

 

 

 

 

 

 

 

 

 %-ban

 Megnevezés

 Főváros

 Fővárosikerületek

 Megyei jogú városok

 Egyébvárosok

 Nagy- község

 Község

 Megyei önkor- mány- zatok

 Önk.Társulás

 Nemzeti- ségiönkor- mány-zatok

 Térségifejlesztésitanács

 Országösszesen

 Kötvényállomány

 

 91,4

 0,0

 100,0

 

 

 

 100,0

 

 

 96,4

 Hitel-kölcsönállomány

 100,0

 257,6

 155,2

 124,4

 77,7

 78,4

 

 53,3

 20,8

 

 119,8

 Egyéb kötelezettségállomány

 

 

 162,7

 54,9

 138,0

 87,6

 

 0,0

 173,9

 

 93,5

 2016. évi adósság/2015. évi teljes adósság

 100,0

 145,5

 155,7

 119,7

 79,5

 78,6

 -

 71,5

 50,4

 -

 116,1

A vagyon alakulása

Az önkormányzatok 2016. évi vagyoni eszközei az alábbiak szerint alakultak:

A helyi önkormányzatok eszközértéke a 2016. évben 343,5 milliárd forinttal (2,7%-kal) növekedett, ezzel az év végén az eszközök állománya 13 062,5 milliárd forintot tett ki. Ezen belül a nemzeti vagyonba tartozó befektetett eszközök aránya 91%, a nemzeti vagyonba tartozó forgóeszközök aránya 1,1%, a pénzeszközök aránya 5,8%, a követelések aránya 1,9%, az egyéb sajátos eszközoldali elszámolások aránya 0,1%, az aktív időbeli elhatárolások aránya pedig szintén 0,1%.

A nemzeti vagyonba befektetett eszközökön belül

- az immateriális javak, a tárgyi eszközök és a koncesszióba, vagyonkezelésbe adott eszközök 2016. december 31-ei nettó értéke 11 358,5 milliárd forintot tett ki (a nemzeti vagyonba tartozó befektetett eszközök 95,5%-a),

- a tárgyi eszközök tárgyévi nettó értékének csökkenése 583,3 milliárd forint (0,1%) volt. A beruházások, felújítások állománya a 2015. évi 755,2 milliárd forintról 428,9 milliárd forintra csökkent, ami összhangban áll a 2. pontban már említett uniós ciklusváltással,

- a befektetett pénzügyi eszközök (tartós részesedések, tartós hitelviszonyt megtestesítő értékpapírok, befektetett pénzügyi eszközök értékhelyesbítése) 3,4 milliárd forinttal (0,6%-kal) növekedtek. Az 532,2 milliárd forint pénzügyi befektetésből 530,6 milliárd forintot, vagyis döntő részt tettek ki a tartós részesedések, értékpapírok együttesen.

Az év végi, nemzeti vagyonba tartozó forgóeszköz-állomány 148,9 milliárd forint volt, ami 88,1 milliárd forinttal magasabb a 2015. évi nemzeti vagyonba tartozó forgóeszköz-állománynál.

- A készletek december 31-ei állománya 6,3 milliárd forintot tett ki, ami lényegében megegyezik a 2015. évi készletállomány értékével.

- Az értékpapírok állománya 54,6 milliárd forintról 142,7 milliárd forintra emelkedett. Ezen belül a nem tartós részesedések közel azonos szinten maradtak, míg a forgatási célú értékpapírok állománya jelentős mértékben, közel 90 milliárd forinttal nőttek. A növekedést az érintett önkormányzatok még fel nem használt 2016. év végi európai uniós támogatási előlegei, valamint a megyei jogú városok Modern Városok Programhoz köthető bevételei magyarázzák.

- A pénzeszközök állománya 545,4 milliárd forintról 760,5 milliárd forintra változott. Ez 39,4%-os növekedést jelent. A növekedés oka, hogy egyes jobb pénzügyi helyzetben lévő városoknál 2016-ban nagyobb összegű többletbevétel realizálódott. E pénzmaradványok vélhetően tartalékolási szándékból, a következő évek fejlesztéseinek finanszírozásához szükségesek.

A követelések állománya a 2015. évi adathoz képest 7,2%-kal csökkent (262,6 milliárd forintról 243,8 milliárd forintra).

- Az aktív időbeli elhatárolódások egyenlege december 31-én 12,0 milliárd forint volt.

Az önkormányzati vagyonmérleg eszközoldalának alakulása

 

 

 millió forint

 Megnevezés

 2015. december 31.

 2016. december 31.

 Vagyoni értékű jogok

 11 762,5

 9 171,8

 Szellemi termékek

 10 133,8

 9 660,6

 Immateriális javak értékhelyesbítése

 52,3

 45,4

 Immateriális javak

 21 948,6

 18 877,8

 Ingatlanok és a kapcsolódó vagyoni értékű jogok

 9 775 867,4

 10 065 094,9

 Gépek, berendezések, felszerelések, járművek

 248 670,3

 279 719,0

 Tenyészállatok

 304,0

 389,3

 Beruházások, felújítások

 755 213,2

 428 908,4

 T árgyi eszközök értékhelyesbítése

 32 012,1

 37 372,0

 Tárgyi eszközök

 10 812 067,0

 10 811 483,7

 T artós részesedések

 519 755,2

 520 590,7

 T artós hitelviszonyt megtestesítő értékpapírok

 7 502,8

 9 990,4

 Befektetett pénzügyi eszközök értékhelyesbítése

 1 568,0

 1 624,4

 Befektetett pénzügyi eszközök

 528 826,0

 532 205,5

 Koncesszióba, vagyonkezelésbe adott eszközök

 460 455,2

 527 244,3

 Koncesszióba, vagyonkezelésbe adott eszközök értékhelyesbítése

 229,0

 876,3

 Koncesszióba, vagyonkezelésbe adott eszközök

 460 684,2

 528 120,7

 NEMZETI VAGYONBA TARTOZÓ BEFEKTETETT ESZKÖZÖK

 11 823 525,8

 11 890 687,7

 Készletek

 6 184,7

 6 256,8

 Értékpapírok

 54 644,0

 142 652,9

 Nemzeti vagyonba tartozó forgóeszközök

 60 828,7

 148 909,7

 Pénzeszközök

 545 425,6

 760 541,3

 Követelések

 262 612,2

 243 833,7

 Egyéb sajátos elszámolások

 20 814,2

 6 554,6

 Aktív időbeli elhatárolások

 5 872,8

 12 021,1

 ESZKÖZÖK ÖSSZESEN

 12 719 079,3

 13 062 548,0

Az önkormányzatok 2016. évi vagyoni forrásai az alábbiak szerint alakultak:

A 11 805,4 milliárd forint saját tőke 57,3 milliárd forint emelkedés eredménye, ezzel 99,3%-ban fedezetet nyújtott a nemzeti vagyonba tartozó befektetett eszközökre.

A kötelezettségek - az alábbiak szerint - 211,0 milliárd forintról 219,5 milliárd forintra növekedtek (4,0%-kal).

- A költségvetési évben esedékes kötelezettségek 50,0 milliárd forintról 43,7 milliárd forintra csökkentek, ami 12,6%-os csökkenést jelentett.

- A költségvetési évet követően esedékes kötelezettségek 95,6 milliárd forintról 110,2 milliárd forintra emelkedtek, ez 15,3%-os növekedést tett ki.

- A kötelezettség jellegű sajátos elszámolások 65,4 milliárd forintról 65,6 milliárd forintra növekedtek, ami kismértékű (0,3%-os) emelkedést jelentett.

Passzív időbeli elhatárolások 277,7 milliárd forinttal, 1037,6 milliárd forintra növekedtek.

A fentiek alapján elmondható, hogy az önkormányzatok vagyoni forrásai a 2016. évben 343,5 milliárd forinttal (2,7%-kal), 13 062,5 milliárd forintra emelkedtek.

Az önkormányzati vagyonmérleg forrásoldalának alakulása

 

 

 millió forint

 Megnevezés

 2015. december 31.

 2016. december 31.

 SAJÁT TŐKE

 11 748 082,8

 11 805 408,1

 Költségvetési évben esedékes kötelezettségek

 50 035,6

 43 714,8

 Költségvetési évet követően esedékes kötelezettségek

 95 631,1

 110 231,9

 Kötelezettség jellegű sajátos elszámolások

 65 366,7

 65 567,1

 KÖTELEZETTSÉGEK

 211 033,4

 219 513,9

 Passzív időbeli elhatárolások

 759 963,1

 1 037 626,0

 FORRÁSOK ÖSSZESEN

 12 719 079,3

 13 062 548,0

A kiadások funkcionális alakulása

A helyi önkormányzatok közfeladatainak ellátását az államháztartás funkcionális rendszerében a következő táblázat mutatja be:

Az önkormányzatok kiadásainak funkcionális alakulása

 

 Kiadás

 Megnevezés

 2016. évi teljesítés

 Megoszlás

 

 (millió forintban)

 (%-ban)

 A.) Állami működési funkciók

 488 759,3

 22,3

 B.) Jóléti funkciók

 1 169 324,1

 53,3

 Oktatás

 280 895,6

 12,8

 Egészségügy

 72 165,5

 3,3

 Társadalombiztosítási, szociális és jóléti szolgáltatás

 370 465,4

 16,9

 Lakásügyek, települési és kommunális szolgáltatás

 239 753,5

 10,9

 Szabadidős, kulturális és vallási tevékenység és szolgáltatás

 206 044,1

 9,4

 C.) Gazdasági és egyéb funkciók

 506 855,7

 23,1

 D.) Államadósság-kezelés

 0,0

 0,0

 E.) Funkciókba nem sorolható tételek

 29 090,3

 1,3

 ÖSSZESEN:

 2 194 029,4

 100,0

A helyi önkormányzatok kiadásainak döntő részét, 53,3%-át a jóléti funkciók fedik le. Az önkormányzati szféra működésében szintén kulcsfontosságú igazgatási, védelmi, rendészeti közszolgáltatások stb. 22,3%, a gazdasági és egyéb funkciókban ellátott feladatok pedig 23,1% részarányt képviselnek.

A továbbiakban elsősorban egyes jóléti funkciók kerülnek részletesen áttekintésre.

Az önkormányzati alrendszerben a köznevelés területén a fő feladatellátási terület az óvodai nevelés, alapfokú oktatás, továbbá a települési önkormányzatok működtetői feladatai. A gyermekétkeztetés biztosítása - mint kötelező önkormányzati feladat - 2016. évi kiadásainak és állami támogatásainak alakulása a szociális ágazat keretében, a jóléti tevékenységek között kerül bemutatásra.

A 2016. évben a finanszírozási műveletek nélküli összes kiadásokon belül az önkormányzatok 280,9 milliárd forintot fordítottak oktatási feladatokra, az előző évhez képest 7,1%-kal, 18.8 milliárd forinttal magasabb összeget. Ennek magyarázata a pedagógus-előmeneteli rendszer ütemezéséből és a pedagógusminősítésből eredő többlet.

A bérkiadásokra (munkaadói járulékok nélkül) 156,3 milliárd forintot - az előző évinél 9,6 milliárd forinttal nagyobb összeget - fordítottak az önkormányzatok a jogszabályban előírt béremelések eredményeként. Ez a működési kiadások 55,6%-ának felel meg. A költségvetési kiadáson belül a járulékokkal növelt bérteher és dologi kiadás 71-19% arányban oszlott meg.

A felhalmozási célokra 19,2 milliárd forintot fordítottak, amely 0,8 milliárd forinttal kevesebb az előző évi teljesítésnél.

Az önkormányzati alrendszerben a finanszírozási műveletek nélküli összes kiadásokon belül 215,4 milliárd forint összeget fordítottak az óvodai feladatok ellátására, 10,2 milliárd forinttal kevesebbet, mint 2015-ben. A járulékok nélküli bérkiadásokra 140,5 milliárd forintot - az előző évnél 6,9 milliárd forinttal nagyobb összeget - fordítottak az önkormányzatok. A költségvetési kiadáson belül a járulékokkal növelt bérteher és dologi kiadás 84-10% arányban oszlott meg. A felhalmozási célokra 10,8 milliárd forint összeget fordítottak.

A feladatalapú, köznevelési célú költségvetési támogatások települési önkormányzati óvodai nevelés esetében 170,2 milliárd forintot kitevő 2016. évi előirányzata a kapcsolódó működési célú költségvetési kiadásokra átlagosan 80%-ban nyújtottak fedezetet. A feladatalapú finanszírozási rendszer bevezetése előtt ez az arány még 50% körül alakult. Az arányok változása ez esetben is egyértelműen alátámasztja az új támogatási szisztéma létjogosultságát.

A szociális és gyermekjóléti, gyermekvédelmi szolgáltatások, intézmények, valamint a gyermekétkeztetés területén az érdemi változások az állam és az önkormányzatok közötti munkamegosztás újragondolásával 2013-tól megtörténtek azzal, hogy 2015-ben a segélyezési feladatokat illetően is az állam vált főszereplővé. Mindez egyúttal azt is jelenti, hogy 2015. március 1-je óta az önkormányzatok saját bevételeik terhére települési támogatás nyújtásával gondoskodhatnak a rászoruló lakosaikról. Ennek megfelelően a normatív jellegű pénzbeli ellátások kifutása miatt a Pénzbeli szociális ellátások kiegészítése jogcím az önkormányzatok igénylése alapján mindösszesen 50,5 millió forintra teljesült.

A 2015. évhez hasonlóan tavaly is hozzájárult az állam a települési önkormányzatok egyes szociális jellegű feladataihoz. A települési önkormányzatok szociális feladatainak egyéb támogatása jogcím - figyelembe véve a települések jövedelemtermelő képességét - egyértelműen meghatározza a támogatás számításának módját és annak mértékét. Ennek megfelelően e jogcím az eredetileg biztosított 35,0 milliárd forint összegben teljesült, amely támogatást az önkormányzatok továbbra is valamennyi szociális jellegű feladat ellátásához felhasználhatták.

Az önkormányzati intézményrendszer átalakítása alapvetően a 2013. évben lezajlott. 2016-ban érdemi változtatásokra e tekintetben nem került sor, a feladatok ellátása a 2015. évi állapothoz hasonlóan történt azzal, hogy a korábban pályázati úton finanszírozott támogató szolgáltatás, valamint a pszichiátriai betegek és szenvedélybetegek részére nyújtott közösségi alapellátás normatív módon történő támogatása a IX. Helyi önkormányzatok támogatásai fejezetből történt.

Az önkormányzati feladatként biztosított szociális és gyermekvédelmi, gyermekjóléti intézményrendszer keretei között 2016-ban közel 246 ezer fő ellátásáról gondoskodtak. A szolgáltatások, valamint az intézmények 2016. évi működési célú kiadása összesen 179,1 milliárd forint volt. Ez az összeg mintegy 27,7 milliárd forinttal kevesebb az előző évi „könyvelt” kiadási szintnél, amelyet azonban korrigálni szükséges: a 2015. évben a társult feladatellátás esetében a kiadások egy része kétszeresen - mind a társulások részére történő támogatásátadásnál, mind a tényleges feladatellátásnál - jelent meg, amely gyakorlat a 2016. évben megszűnt. Így elmondható, hogy a 2016. évi kiadási szint közel azonos a 2015. évi valós, korrigált kiadási szinttel.

A kiadásokon belül a személyi kiadások és munkáltatói járulékok aránya tovább növekedett, amely tételek összesen 122,0 milliárd forintot tettek ki. A bővülés alapvetően a szociális ágazatban 2015. július 1-jétől bevezetett kiegészítő pótléknak köszönhető, amelynek hatása a 2016. évben már egész évre jelentkezett. Ezen túlmenően további bérintézkedés, hogy tavaly óta a felsőfokú végzettségű bölcsődei kisgyermeknevelők is a pedagógus-életpálya szerint kapják illetményüket.

Az önkormányzatok a szociális és gyermekvédelmi intézményeik dologi kiadásaira összesen 52,8 milliárd forintot fordítottak, amely csaknem 900 millió forint csökkenést jelent az ilyen típusú költségek tekintetében. A felhalmozási kiadások összege 2016-ban mindösszesen 6,6 milliárd forint volt, amelyen belül a klasszikus beruházások 4,1 milliárd forint összeget jelentettek. Emellett felújításra 2,5 milliárd forintot költöttek.

A tárgyévi költségvetési bevételek összesen 52,2 milliárd forintra teljesültek.

A kiadásokon és bevételeken belül - az állami támogatásokkal való összevethetőség érdekében - külön kell értékelni azon szolgáltatások és intézmények adatait, amelyek támogatása a központi költségvetés IX. Helyi önkormányzatok támogatásai fejezetéből történik (tehát a kötelező önkormányzati feladatok adatait). Ezek összes működési kiadása 176,2 milliárd forint, felhalmozási kiadása pedig 6,5 milliárd forint volt, amelyből a beruházások 4,0 milliárd forintot jelentettek. Az e feladatokhoz kapcsolódó tárgyévi költségvetési bevételeik összesen 50,0 milliárd forintra teljesültek. E szolgáltatások és intézmények költségvetési támogatása 2016-ban 87,4 milliárd forint összegben valósult meg. Az intézmények fenntartása - a költségvetési támogatásokon és az intézményi bevételeken túl - a 2015. évihez képest kisebb arányú, 22,0%-nyi saját forrást igényelt a településektől, amely 4,5 százalékpontos csökkenést jelent.

A gyermekétkeztetés finanszírozása 2014-ben átalakult, feladatalapú támogatási rendszer került bevezetésre, amelynek előirányzata évről évre emelkedett. 2016-ban további szakmai szabályozási változás történt, amelynek eredményeképpen a tavalyi évtől kezdődően az önkormányzatok feladatai kibővültek a szünidei étkeztetés kötelező ellátásával. Ahhoz, hogy a fenntartók valamennyi - tavaszi, nyári, őszi és téli - tanítási szünetben biztosítani tudják a rászoruló gyermekek részére az egyszeri főétkezést, az állami források is biztosítottak voltak. A központi költségvetés a gyermekétkeztetés támogatására - ideértve az intézményi étkeztetésen túlmenően a szünidei étkeztetést is - 2016-ban mindösszesen 70,3 milliárd forint támogatást nyújtott. Az intézményi működési bevételekből további 33,3 milliárd forint bevétel származott. Így az összesen 128,5 milliárd forint működési kiadás közel 81%-át az intézményi saját bevételek és az állami támogatások fedezték.

Az egészségügyi tevékenységhez kapcsolódó egészségügyi kiadások összege a 2016. évben 72,2 milliárd forintra teljesült, amely a 2015. évhez képest mindösszesen 3,1%-os növekményt jelent. A kiadások emelkedését elsősorban az ágazatot érintő bérintézkedések 2016. évi hatása eredményezi.

Az egészségügyben a feladatmegosztás terén a rendszerszintű változások már 2012-ben végbementek. A városi önkormányzatoknak a járóbeteg-szakellátó intézmények tekintetében intézményműködtetési kötelezettségük áll fenn, valamint továbbra is kötelező feladatként jelentkezik az egészségügyi alapellátás keretében a háziorvosi, házi gyermekorvosi, fogorvosi ellátás és a központi ügyeleti ellátás biztosítása.

A kiadási jogcímeken belül a főbb tételeket tekintve a személyi juttatások és járulékai 38,2 milliárd forintot, a dologi kiadások 26,6 milliárd forintot tettek ki, a tőkejellegű (felhalmozásra, beruházásokra, felújításra fordított) kiadások pedig 4,7 milliárd forintot.

Az ágazat az Egészségbiztosítási Alap beszámolójában kerül részletezésre.

A közművelődési és kulturális feladatokra - azon belül a kulturális javak védelmére, a muzeális intézményekre, a közművelődési és a nyilvános könyvtári ellátásra - szolgáló támogatás 2016-ban is önállóan és kötött felhasználásúan jelent meg a helyi önkormányzatok általános működésének és ágazati feladatainak támogatásai keretei között.

Kulturális célokra a 2016. évben összességében 116,4 milliárd forintot fordítottak az önkormányzatok, 7,0%-kal kevesebbet, mint az előző évben. A főbb tételeket tekintve a teljes ágazati kiadás 34,4%-át - 40,0 milliárd forintot - a személyi juttatások és járulékai tették ki. Dologi kiadásokra 40,4 milliárd forintot költöttek a települések, közel ugyanannyit, mint személyi juttatásra. Kismértékben emelkedett az államháztartáson kívüli kulturális szervezetek számára - nonprofit vagy civil szerveződéseknek - nyújtott működési jellegű támogatás, amely 24,2 milliárd forintot tett ki, szemben a tavalyi 22,1 milliárd forinttal. A teljes ágazat kiadásán belül a felhalmozási kiadások - melyek tartalmazzák a beruházásokat, felújításokat, nagy értékű eszközbeszerzéseket - aránya 9,5%-ot képviselt, összegében 11,1 milliárd forintot tett ki (ami csaknem fele az előző évi 22,1 milliárd forintnak). A 2015. évi adatokhoz képest a kulturális kiadások csökkenését - a beruházások kisebb mértéke mellett - a szigorú könyvelési szabályok, a megfelelő kormányzati funkciókra való könyvelés elvárása és ezzel a számviteli fegyelem erősítése is okozta.

A helyi önkormányzatok működésének általános támogatása

A helyi önkormányzatok központi finanszírozása a 2016. évben is az önkormányzati feladatellátáshoz igazodó, 2013-tól kialakított feladatalapú támogatási rendszerben történt. Azóta a cél a struktúra megszilárdítása volt. A 2016. év fő feladata a helyi önkormányzatok számára a működési hiány nélküli gazdálkodás fiskális feltételeinek erősítése, a kistelepülések további felzárkózásának, az esélyegyenlőség megteremtésének elősegítése, valamint az önkormányzatok által nyújtott közfeladatok és közszolgáltatások színvonalának emelése volt.

Az elmúlt évek tapasztalatai azt mutatták, hogy az önkormányzatok működőképességét az eltérő saját bevételi lehetőségek a feladatalapú finanszírozás mellett is komolyan befolyásolják, így az is nyilvánvalóvá vált, hogy a központi költségvetésnek még erőteljesebben érvényesítenie kell a szolidaritás elvét. Ennek megfelelően a 2016. évben az alacsony gazdasági potenciállal rendelkező települések felzárkózása érdekében a kiegészítés mértéke a 2015. évhez képest emelkedett.

Az önkormányzatok általános közszolgáltatások funkciócsoporton kimutatott kiadásai 473,8 milliárd forintra teljesültek. A főbb tételeket tekintve 45,3%-ot, 214,5 milliárd forintot a személyi juttatások és járulékai jelentettek, amely arányában tekintve 8,9 százalékponttal több, mint 2015-ben volt. 2016-ban a teljes kiadás 33,2%-át fordították az önkormányzatok dologi kiadásokra, a korábbi évnél 14,8 milliárd forinttal kevesebbet, összességében 157,5 milliárd forintot. Egyéb működési célú kiadásokra - elsősorban államháztartáson kívüli szervezetek működésének támogatására - 21,7 milliárd forintot fordítottak a települések. A funkciócsoport teljes kiadásából 47,6 milliárd forintot költöttek beruházásra (51,0 milliárd forinttal kevesebbet, mint az előző évben) és 24,4 milliárd forintot (29,8 milliárd forinttal kevesebbet a tavalyinál) tárgyi eszköz felújítására.

TÖRVÉNYEKBEN ELŐÍRT BESZÁMOLÁSI ÉS TÁJÉKOZTATÁSI KÖTELEZETTSÉGEK

Költségvetési előirányzatok módosítása, átcsoportosítása

A központi alrendszer 2016. évi központi költségvetési törvényben meghatározott előirányzatai módosításáról, átcsoportosításáról 2016-ban - az Országgyűlés, a Kormány, a fejezetek és az intézmények jogkörében - a következő döntések születtek:

Országgyűlés hatáskörében

A Magyarország 2016. évi központi költségvetéséről szóló 2015. évi C. törvény egy alkalommal, a 2016. évi LXXVI. törvénnyel került módosításra.

A törvény módosítása az év közben felmerült folyamatok, igények rendezése miatt vált szükségessé. A kiadási előirányzatok módosításához a forrást a kedvező bevételi előirányzatok teremtették meg. Ennek megfelelően mind a központi alrendszer bevételi főösszege, mind a kiadási főösszege 421,7 milliárd forinttal növekedett, a hiány összege változatlanul 761,6 milliárd forintot tett ki.

A módosítások - többek között - gazdaságfejlesztési, közlekedési, oktatási, kulturális, vidékfejlesztési, agrártámogatási, a tömeges bevándorlás kezeléséhez, valamint a lakástámogatásokhoz és a sporttevékenységhez kapcsolódó feladatokat érintettek, melyek közül az alábbiak emelhetők ki:

- a Klebelsberg Intézményfenntartó Központ forráshiányának rendezésére 91,5 milliárd forintos többlettámogatás biztosítása;

- a közúthálózat felújítására 69,3 milliárd forintos előirányzat jóváhagyása;

- a Modern Városok Program kiadásaira 50,0 milliárd forintos előirányzat kialakítása;

- az „Egyéb lakástámogatások” előirányzatának megemelése 50,0 milliárd forinttal a Családok Otthonteremtési Kedvezménye (CSOK) programhoz kapcsolódó lakásépítési támogatások költségvetési fedezetének biztosítására;

- az adósságkonszolidációban nem részesült települési önkormányzatok fejlesztéseinek támogatására szolgáló előirányzat megemelése 12,5 milliárd forinttal;

- a „Nemzeti támogatások” alcímen belül a „Folyó kiadások és jövedelemtámogatások” előirányzatának növelése 11,4 milliárd forinttal (a tejtermelők likviditási helyzetének javítása érdekében);

- a terrorellenes intézkedések megvalósításához kapcsolódó kiadásokra 10,0 milliárd forintos, a tömeges bevándorlás kezelésével kapcsolatos kiadásokra 1,0 milliárd forintos előirányzat biztosítása;

- a Nemzeti Eszközkezelő Zrt. által végrehajtott ingatlanvásárlások és ingatlanberuházások előirányzatának növelése 10,0 milliárd forinttal;

- a tengelysúlymérő-rendszer és kapcsolódó beruházások költségeire 7,5 milliárd forintos keret jóváhagyása;

- a budapesti elővárosi közösségi közlekedés átmeneti likviditásának biztosítására és támogatására 6,0 milliárd forintos előirányzat kialakítása;

- az autóbusszal végzett személyszállítás korábbi költségtérítéseinek elszámolására 4,4 milliárd forinttal, a vasúti személyszállítás korábbi költségtérítéseinek elszámolására 1,7 milliárd forinttal magasabb előirányzat biztosítása;

- a Határ menti gazdaságfejlesztési programokra 3,5 milliárd forintos, a Kárpátaljai gazdaságfejlesztési stratégia támogatására 2,1 milliárd forintos előirányzat kialakítása;

- a FINA Úszó-, Vízilabda-, Műugró, Műúszó és Nyíltvízi Világbajnokság budapesti megrendezéséhez szükséges egyes létesítményfejlesztések kiadásaira biztosított előirányzat megemelése 3,3 milliárd forinttal;

- a Tokaji Borvidéken megvalósuló szakmai feladatokra 3,0 milliárd forint támogatás engedélyezése;

- kulcsfontosságú budapesti közlekedési beruházások előkészítésére 2,2 milliárd forintos előirányzat biztosítása;

- az Irinyi Terv iparstratégiai támogatásaira 2,0 milliárd forintos előirányzat kialakítása;

- a Balaton Területfejlesztési koncepcióra és Stratégiai Programra 2,0 milliárd forintos előirányzat jóváhagyása;

- az Országos Mentőszolgálat beruházási kiadásaira 2,0 milliárd forint többlettámogatás biztosítása;

- a Magyar Kézilabda Szövetség szakmai feladatainak támogatására 1,9 milliárd forintos előirányzat kialakítása, a kiemelt sportegyesületek támogatását szolgáló előirányzat 1,7 milliárd forinttal történő növelése.

Megemelésre került továbbá a törvénymódosításban a Rendkívüli kormányzati intézkedések tartalék, valamint az Országvédelmi Alap előirányzata is, az előbbi 20,0 milliárd forinttal, az utóbbi pedig 10,0 milliárd forinttal növekedett. A kiadási oldalon jelentkező többletek fedezetét a 2015. évi folyamatokból adódó magasabb adóbevételek (társasági adó, általános forgalmi adó, jövedéki adó, személyi jövedelemadó, szociális hozzájárulási adó, illetékbevételek) bázishatásának átvezetése, valamint a kedvező 2016. évi folyamatok alapozták meg.

A Magyarország 2015. évi központi költségvetéséről szóló 2014. évi C. törvény végrehajtásáról szóló 2016. évi CXXII. törvény 15. §-ában az Országgyűlés elrendelte a Nyugdíjbiztosítási Alap 2015. évi 4,6 milliárd forintos összegű többletének a befizetését 2016. december 31-éig a XLII. A költségvetés közvetlen bevételei és kiadásai fejezet „Nyugdíjbiztosítási Alap befizetése” alcímére, mely szintén törvényi szintű módosítást jelentett (bevételi és kiadási oldalon is).

A Kormány hatáskörében

A központi alrendszerben a kormányhatáskörű (és egyes, a költségvetési törvény által az államháztartásért felelős miniszter hatáskörébe utalt) döntések eredményeként az év folyamán a kiadási oldalt érintően összességében 247,7 milliárd forintos összegű előirányzat-emelés történt, a bevételi előirányzatok 1,6 milliárd forintos csökkentése mellett. A főbb intézkedések a következők voltak:

A 2015. évi központi költségvetés rendkívüli kormányzati intézkedésekre szolgáló tartalékának (XI. Miniszterelnökség fejezet) 2016. évi eredeti költségvetési előirányzata 100,0 milliárd forintot tett ki. A fentebb már említett 2016. évi LXXVI. törvény ezen előirányzatot 20,0 milliárd forinttal 120,0 milliárd forintra emelte. A Kormány 1726/2016. (XII. 10.) Korm. határozattal és 1822/2016. (XII. 22.) Korm. határozattal a visszafolyó összegekből összesen 3,2 milliárd forinttal megemelte a rendkívüli kormányzati intézkedések előirányzatát. Az államháztartásról szóló 2011. évi CXCV. törvény (Áht.) 21. §-a szerint a rendkívüli kormányzati intézkedésekre szolgáló tartalék felhasználásáról a Kormány egyedi határozatban rendelkezik. A tartalékból mindössze 90,0 millió forint nem került átcsoportosításra.

A 2016. évben a központi költségvetési törvényben a Különféle kifizetések céltartalékra 6,0 milliárd forintos előirányzat került beállításra a XI. Miniszterelnökség fejezetben. A Különféle kifizetések céltartalék felhasználási céljait, az ebből részesíthetők körét, az ebből fakadó feladatokat, jogosítványokat a költségvetési törvény 4. § (2) és (3) bekezdése, valamint a 20. § (1) bekezdése szabályozta. Ez utóbbi paragrafus a 4. § (2) bekezdése szerinti átcsoportosításokra az államháztartásért felelős minisztert hatalmazta fel (például a Prémiumévek program kifizetéseinek átcsoportosítására). Az év folyamán az államháztartásért felelős miniszter hatáskörében összesen 3,7 milliárd forint összegben történtek kifizetések, a fennmaradó összeget a Kormány 1822/2016. (XII. 22.) Korm. határozatával csoportosította át.

A 2016. évi központi költségvetési törvényben céltartalék szolgált a közszférában foglalkoztatottak bérkompenzációjára a XI. Miniszterelnökség fejezetben. A céltartalék törvényi előirányzata 20,0 milliárd forint volt, a kifizetések 4,2 milliárd forinttal túlteljesültek. A felhasználásról a Kormány határozataival döntött.

A 2016. évi költségvetési törvényben, a XI. Miniszterelnökség fejezetben céltartalékot képeztek az ágazati életpályákkal kapcsolatos kifizetésekre is, melynek előirányzata 135,4 milliárd forint volt. A költségvetési törvény 20. § (1) bekezdése az átcsoportosításokra az államháztartásért felelős minisztert hatalmazta fel. A kifizetések 136,2 milliárd forintot tettek ki, az előirányzat ez esetben is kismértékben túlteljesült.

A 2016. évi központi költségvetési törvény XI. Miniszterelnökség fejezetében 70,0 milliárd forintos előirányzattal Országvédelmi Alap került beállításra a költségvetési kockázatok kivédése érdekében. A fentebb már említett 2016. évi LXXVI. törvény ezen előirányzatot 10,0 milliárd forinttal 80,0 milliárd forintra emelte. E tartalék felhasználását a költségvetési törvény 19. § (3)-(5) bekezdése szabályozta. E szerint a tartalékot két ütemben, az EDP-jelentés 2016. március 31-ig, illetve szeptember 30-ig történő benyújtását követően volt lehetséges felhasználni, amennyiben a jelentésben szereplő EDP-hiány nem haladta meg a GDP 2%-át. E tartalék felhasználásáról a Kormány határozataival döntött, teljesen felhasználva azt.

A költségvetési törvény 19. § (6) és (7) bekezdése rendelkezik a fejezeti stabilitási tartalékok

Az államháztartásról szóló törvény 33. § (2) bekezdése szerint a központi költségvetésről szóló törvény és e törvény eltérő rendelkezése hiányában a Kormány irányítása alá tartozó fejezetek terhére történő előirányzat-átcsoportosítás esetén a központi költségvetési törvény által megállapított előirányzatok közötti átcsoportosításra a Kormány egyedi határozatban jogosult. Ez alapján is jelentős számú döntés született.

Maga a 2016. évi központi költségvetési törvény is számos átcsoportosításra, illetve előirányzat-módosításra adott felhatalmazást a Kormány részére.

A költségvetési törvény 12. § (2) bekezdésében például a Kormány kapott felhatalmazást arra, hogy az Egészségbiztosítási Alap meghatározott előirányzatait (Gyógyító-megelőző ellátás jogcímcsoport 1-18. jogcímei, Gyógyszertámogatás jogcímcsoport 1. és 2. jogcíme, Gyógyászati segédeszköz támogatás jogcímcsoport 1. és 3. jogcíme) megemelje. Ennek révén, a Kormány négy határozata [1424/2016. (VIII. 16.) Korm. határozat, 1596/2016. (X. 28.) Korm. határozat, 1701/2016. (XII. 2.) Korm. határozat, 1882/2016. (XII. 28.) Korm. határozat] alapján 156,7 milliárd forintnyi forrás került biztosításra az alap részére.

A központi költségvetési törvény 20. § (2) bekezdése pedig az államháztartásért felelős miniszter hatáskörében, a Nemzeti Adó- és Vámhivatal részére előirányzat-emelést (személyi juttatások, valamint munkaadókat terhelő járulékok és szociális hozzájárulási adó kiemelt előirányzatokon) tett lehetővé meghatározott adónemek bevételi tervei teljesítése esetén. Ez összesen több mint 31,7 milliárd forint pótlólagos támogatást jelentett.

A költségvetési törvény 33. § (2) bekezdése szerint az államháztartásért felelős miniszter negyedévente megemeli az állami intézményfenntartási feladatot ellátó szerv költségvetési kiadási és támogatási előirányzatát a XLII. A költségvetés közvetlen bevételei és kiadásai fejezet, 5. cím, 3. Köznevelési intézmények működtetésével kapcsolatos önkormányzati befizetések alcímre érkezett befizetések összegével, amely 2016-ban összesen közel 6 milliárd forint előirányzat-emeléssel járt.

Megemlíthető, hogy egyes sajátos fejezetekhez (elsősorban a XLIII. Az állami vagyonnal kapcsolatos bevételek és kiadások fejezethez) a Kormány jelentős összegű költségvetési maradványt (50,8 milliárd forintnyi nagyságrendben) csoportosított át az év folyamán. E körből kiemelhető a Kormány 1049/2016. (II. 15.) Korm. határozata, melyben - többek között - 29,9 milliárd forint költségvetési maradvány került átcsoportosításra a XLIII. Az állami vagyonnal kapcsolatos bevételek és kiadások fejezetbe, különféle célokra.

A bevételi oldalon jelentkező előirányzat-csökkenésben a Nemzeti Foglalkoztatási Alap költségvetési támogatásának mérséklése játszott szerepet. A Nemzeti Foglalkoztatási Alap költségvetési támogatása a Kormány határozatai - az egyes fejezetek közötti előirányzat-átcsoportosításról szóló 1787/2016. (XII. 17.) Korm. határozat, valamit az 1884/2016. (XII. 28.) Korm. határozat - alapján 48,8 milliárd forinttal csökkent. Ezzel szemben a Bethlen Gábor Alap támogatása - szintén a Kormány határozatai alapján - 47,1 milliárd forinttal növekedett.

A fejezet és az intézmény hatáskörében

A központi alrendszerben a fejezeti, intézményi hatáskörben elvégzett módosítások, átcsoportosítások 2016-ban kiadási oldalon összességében 3156,8 milliárd forintos előirányzat-emelést eredményeztek. A bevételeket érintő módosítások, átcsoportosítások e két jogkörben 2124,0 milliárd forintos előirányzat-növeléssel jártak.

Tartalék-előirányzatok

A központi költségvetés rendkívüli kormányzati intézkedésekre szolgáló tartalékának felhasználása

A Magyarország 2016. évi költségvetési törvényében az Országgyűlés 100,0 milliárd forintban állapította meg a Rendkívüli kormányzati intézkedések előirányzatát. Az Áht. 21. § (3) bekezdése értelmében az első félévben csak a tartalékelőirányzat 40%-áig vállalható kötelezettség. Ez az összeg 40,0 milliárd forint volt, melyből 38,8 milliárd forint átcsoportosításáról hozott döntést a Kormány. Az Ávr. 23. § (4) bekezdése lehetőséget ad arra, hogy a fejezetek részére visszatérítési kötelezettség mellett lehessen a tartalékból átcsoportosítani, mely összeggel - a Különleges bevételek számlára történő befizetést követően - a Kormány az adott évi Rendkívüli kormányzati intézkedésekre szolgáló tartalék előirányzatát megnövelheti.

A Magyarország 2016. évi központi költségvetéséről szóló 2015. évi C. törvény módosításáról szóló 2016. évi LXXVI. törvény 20,0 milliárd forinttal; a Rendkívüli kormányzati intézkedésekre szolgáló tartalékból történő előirányzat-átcsoportosításról, valamint a fejezeti stabilitási tartalék előirányzatok felhasználásáról szóló 1726/2016. (XII. 10.) Korm. határozat 2,8 milliárd forinttal; az egyes fejezetek közötti előirányzat-átcsoportosításról, a 2015. évi költségvetési maradványok egy részének felhasználásáról és egyes Korm. határozatok módosításáról szóló 1822/2016. (XII. 22.) Korm. határozat 0,4 milliárd forinttal 123,2 milliárd forintra módosította a Rendkívüli kormányzati intézkedések 2016. évi felhasználható összegét.

A központi költségvetés Rendkívüli kormányzati intézkedésekre szolgáló tartaléka terhére történt előirányzat-átcsoportosítások 25,3%-át (31,2 milliárd forint) a Nemzeti Fejlesztési Minisztérium fejezet részére történő átcsoportosítások tették ki.

Az átcsoportosítások összegének 15,2%-át (18,7 milliárd forint) az Emberi Erőforrások Minisztériuma fejezet részére, 13,7%-át (16,9 milliárd forint) a Miniszterelnökség fejezet részére történő átcsoportosítások tették ki.

Az átcsoportosítások összegének 6,7%-a (8,2 milliárd forint) a budai Várban található Karmelita kolostor átépítését; 5,8%-a (7,2 milliárd forint) a Bp2017 Világbajnokság Szervező és Lebonyolító Nonprofit Korlátolt Felelősségű Társaság feladatainak támogatását; 4,9%-a (6,0 milliárd forint) járműipari tesztpálya építéséhez kapcsolódóan üzemeltető gazdasági társaság tőkeemelését biztosította.

A Rendkívüli kormányzati intézkedésekre szolgáló tartalék terhére történő előirányzat-átcsoportosításokról szóló kormányhatározatokban elszámolási és a fel nem használt rész tekintetében visszatérítési kötelezettség került előírásra.

Az Országvédelmi Alap felhasználása

A Magyarország 2016. évi költségvetési törvényében az Országgyűlés 70,0 milliárd forintban állapította meg az Országvédelmi Alap előirányzatát.

A költségvetési törvény 19. § (3) bekezdése alapján az előirányzatából legfeljebb 40,0 milliárd forint az EDP-jelentés 2016. március 31-ig történő benyújtását követően használható fel az (5) bekezdés figyelembevételével, amennyiben a benyújtott EDP-jelentésben szereplő EDP-hiány - a felhasználni kívánt tartalékösszeg figyelembevételével - nem haladja meg a GDP 2%-át. A költségvetési törvény (4) bekezdése szerint a (3) bekezdésen felüli része az EDP-jelentés 2016. szeptember 30-ig történő benyújtását követően használható fel az (5) bekezdés figyelembevételével, amennyiben a benyújtott EDP-jelentésben szereplő EDP-hiány - a felhasználni kívánt tartalékösszeg figyelembevételével - nem haladja meg a GDP 2%-át. Az Országvédelmi Alap felhasználásáról a Kormány határozatban dönt.

A Magyarország 2016. évi központi költségvetéséről szóló 2015. évi C. törvény módosításáról szóló 2016. évi LXXVI. törvény 10,0 milliárd forinttal 80,0 milliárd forintra módosította az Országvédelmi Alap 2016. évi felhasználható összegét.

2016. szeptember 30-ig az előirányzatból 36,0 milliárd forint került felhasználásra, év végéig pedig a teljes 80,0 milliárd forint felhasználásra került.

Az átcsoportosítások összegének 34,5%-át (27,6 milliárd forint) a Nemzetgazdasági Minisztérium fejezet részére 20,6%-át (16,5 milliárd forint) az Emberi Erőforrások Minisztériuma részére, 19,1%-át (15,3 milliárd forint) a Nemzeti Fejlesztési Minisztérium részére történő átcsoportosítások tették ki.

Az átcsoportosítások összegének 31,5%-a (25,2 milliárd forint) a nyugdíjasok részére biztosított Erzsébet-utalványokhoz szükséges forrás biztosítását; 11,7%-a (9,4 milliárd forint) a magyar-szerb határszakaszon építendő manőverút kivitelezési költségeit, az áramellátás biztosítását; 8,8%-a (7,0 milliárd forint) Makovecz Imre életművének gondozásához szükséges forrás biztosítását szolgálta.

A céltartalék felhasználása

A költségvetési törvény céltartalékként a XI. Miniszterelnökség fejezet, 34. Céltartalékok címnek az 1. Közszférában foglalkoztatottak bérkompenzációja alcímén 20,0 milliárd forintot, a 2. Különféle kifizetések alcímén 6,0 milliárd forintot, a 3. Ágazati életpályák alcímén 135,4 milliárd forintot, összesen 161,4 milliárd forintot tartalmazott.

A Közszférában foglalkoztatottak bérkompenzációja alcímen betervezett összeg szolgált a költségvetési szerveknél és az egyházak közcélú tevékenységet folytató intézményeinél foglalkoztatottak részére a 2016. évben - jogszabály alapján - járó többlet-személyi juttatások és az azokhoz kapcsolódó munkaadókat terhelő járulékok és szociális hozzájárulási adó kifizetésére.

Ennek felhasználása az alábbiak szerint alakult:

 

 

 

 millió forint

 Megnevezés

 Átcsoportosítás

 Visszarendezés

 Felhasználás

 A költségvetési szervek és az egyházi jogi személyek foglalkoztatottjainak 2016. évi kompenzációjáról szóló 400/2015. (XII. 15.) Korm. rendelet 6-7. §-a alapján.

 25 136,5

 -2 325,0

 22 811,5

 A költségvetési szervek és az egyházi jogi személyek foglalkoztatottjainak 2016. évi kompenzációjáról szóló 400/2015. (XII. 15.) Korm. rendelet 8. §-a alapján.

 1 400,0

 0,0

 1 400,0

 Átcsoportosítás összesen

 26 536,5

 

 

 Visszarendezés (fel nem használt támogatás)

 -2 325,0

 

 

 Teljesülés

 24 211,5

 

 

 Előirányzat

 20 000,0

 

 

 Túllépés

 -4 211,5

 

 

A túllépés oka, hogy a kompenzációs rendszer összetettségéből (a kompenzáció összege számos változó tényező függvénye) adódóan az éves szinten szükséges összeg csak nagyságrendben határozható meg.

A „Különféle kifizetések” alcímen szereplő összeg nyújtott fedezetet

- a prémiumévek programról és a különleges foglalkoztatási állományról szóló törvény szerinti munkáltatói kifizetésekre,

- az Állami Számvevőszékről szóló 2011. évi LXVI. törvény 21. § (1) bekezdésében meghatározott számvevői illetményalap változása miatti személyi juttatás és az azokhoz kapcsolódó munkaadókat terhelő járulékok és szociális hozzájárulási adó növekményének kifizetésére,

- a központi költségvetési szerveknél a feladatok változásával, a szervezetek, szervezetrendszerek korszerűsítésével, a feladatellátás ésszerűsítésével megvalósuló, kiadás- és költségvetési támogatásmegtakarítást eredményező létszámcsökkentések, személyi juttatások, munkaadókat terhelő járulékok és szociális hozzájárulási adó kifizetéseire,

- az Alkotmánybíróság új tagjának megválasztásánál jelentkező többlet-személyi juttatások és az azokhoz kapcsolódó munkaadókat terhelő járulékok és szociális hozzájárulási adó kifizetésére,

- a Bíróságok és az Ügyészség esetében jogszabály-módosítás következtében jelentkező többlet-személyi juttatások és az azokhoz kapcsolódó, munkaadókat terhelő járulékok és szociális hozzájárulási adó kifizetésére.

A fentiek közül az alábbi jogcímeken és összegekkel történt az év folyamán felhasználás:

 

 

 

 millió forint

 Megnevezés

 Átcsoportosítás

 Visszarendezés

 Felhasználás

 A prémiumévek programról és a különleges foglalkoztatási állományról szóló 2004. évi CXXII. törvény alapján

 1 000,0

 0,0

 1 000,0

 Az Állami Számvevőszékről szóló 2011. évi LXVI. törvény 21. § (1) bekezdésében meghatározott számvevői illetményalap változása miatti többletre

 19,4

 0,0

 19,4

 Központi költségvetési szerveknél megvalósuló létszámcsökkentések kifizetéseire

 690,9

 0,0

 690,9

 A Bíróságok és az Ügyészség többlet-személyi juttatásaira

 1 944,5

 0,0

 1 944,5

 Az Áht. 33. § (1) bekezdése alapján végrehajtott átcsoportosítás [az 1822/2016. (XII. 22.) Korm. határozat alapján]

 2 345,2

 0,0

 2 345,2

 Átcsoportosítás összesen

 6 000,0

 

 

 Visszarendezés (fel nem használt támogatás)

 0,0

 

 

 Teljesülés

 6 000,0

 

 

 Előirányzat

 6 000,0

 

 

 Fel nem használt előirányzat

 0,0

 

 

Az Ágazati életpályák alcímén betervezett 135,4 milliárd forintos összeg a jogszabály alapján járó többlet-személyi juttatások és az azokhoz kapcsolódó, munkaadókat terhelő járulékok és szociális hozzájárulási adó kifizetésére szolgált.

A betervezett összeg felhasználása az alábbiak szerint alakult:

 

 

 

 millió forint

 Megnevezés

 Átcsoportosítás

 Visszarendezés

 Felhasználás

 A fegyveres és rendvédelmi életpálya többlete (2015. évi XLII. tv. és 2012. évi CCV. tv.)

 98 779,6

 -521,7

 98 257,9

 A Nemzeti Adó- és Vámhivatal életpálya többlete (2010. évi CXXII. tv.)

 8 971,3

 0,0

 8 971,3

 A szenior állomány illetményének megtérítése [2015. évi XLII. tv. 321. § (3) bekezdés]

 2 096,8

 0,0

 2 096,8

 Igazságügyi illetményemelés (a költségvetési törvény október 1 -től hatályos módosítása szerint)

 33,2

 0,0

 33,2

 Állami tisztviselői életpálya többlete. (2016. évi LII. tv.)

 11 330,2

 0,0

 11 330,2

 Szociális kiegészítő pótlék támogatása (a 257/2000. (XII. 26.) Korm. rendelet módosítása alapján)

 15 536,4

 0,0

 15 536,4

 Átcsoportosítás összesen

 136 747,5

 

 

 Visszarendezés (fel nem használt támogatás)

 -521,7

 

 

 Teljesülés

 136 225,8

 

 

 Előirányzat

 135 425,5

 

 

 Túllépés

 -800,3

 

 

Állami kezességvállalások

Egyedi kezesség- és garanciavállalások a 2015. évi C. törvény 45. § (3) bekezdése alapján:

1151/2016. (III. 25.) Korm. határozat az Európai Beruházási Bank által a Győr-Sopron-Ebenfurti Vasút Zrt.-nek a GYSEV modernizációja projekt finanszírozása céljából nyújtandó hitelhez kapcsolódó egyedi állami garancia vállalásáról

A Kormány felhatalmazása alapján a nemzetgazdasági miniszter a magyar állam nevében 80%-os mértékű, egyedi állami készfizető kezességet vállalt Győr-Sopron-Ebenfurti Vasút Zártkörűen Működő Részvénytársaság személy- és teherszállítási, vontatási kapacitásának modernizálását szolgáló mozdonybeszerzés céljából az Európai Beruházási Banktól (EIB) felvételre kerülő, legfeljebb 40,0 millió euró összegű kölcsönszerződéséből származó fizetési kötelezettségeinek teljesítésére.

FELHATALMAZÁSOK

A Magyarország 2016. évi költségvetéséről szóló 2015. évi C. törvényben meghatározott felhatalmazások végrehajtásáról

Az 5. § (10) bekezdése arra adott felhatalmazást a honvédelemért felelős miniszternek, hogy a honvédelmi célra feleslegessé vált hadfelszerelések, haditechnikai eszközök és anyagok értékesítéséből származó bevételt a Magyar Honvédség technikai modernizációjára, hadfelszerelés-fejlesztésre és az értékesítési eljárások során felmerülő kiadások teljesítésére használhatja fel. A 2016. évben az érintett bevételekből 130,2 millió forint folyt be, amelyet a miniszter a felhatalmazásban megjelölt célokra használhatott fel.

Az 5. § (11) bekezdése arra adott felhatalmazást a Kormánynak, hogy a törvényben előírt feltételek teljesülése esetén engedélyezze a XX. Emberi Erőforrások Minisztériuma fejezet, 20/3/6. Felsőoktatási vagyongazdálkodási feladatok jogcímcsoport előirányzatának túllépését. A Kormány az 1769/2016. (XII. 15.) Korm. határozatával legfeljebb összesen 24 387,7 millió forinttal jóváhagyta az előirányzat túllépését.

A 6. § (1) bekezdése a XLIII. Az állami vagyonnal kapcsolatos bevételek és kiadások fejezet, 2/5. Fejezeti tartalék alcím előirányzatának fejezeten belüli felhasználására adott felhatalmazást az állami vagyon felügyeletéért és az államháztartásért felelős miniszterek együttes jóváhagyásával. A felhasználás a 2016. évben a következő célokat szolgálta:

- állami tulajdoni részesedések növelése: 4882,6 millió forint;

- az MNV Zrt. ingatlanberuházási előirányzatának emelése: 2563,8 millió forint;

- az MNV Zrt. tevékenységéhez kötődő egyéb kiadásokhoz szükséges források biztosítása: 723,6 millió forint;

- egyéb vagyonkezelési kiadások többletfedezetének megteremtése: 330,0 millió forint.

A 6. § (3) bekezdésében szereplő, az állami vagyon felügyeletéért felelős miniszter által - a XLIII. Az állami vagyonnal kapcsolatos bevételek és kiadások fejezeten belül a törvényben megjelölt kiadási előirányzatok között - végrehajtható előirányzat-átcsoportosításra összesen 3000,0 millió forint összegben került sor a 2016. évben.

A 6. § (4) bekezdésében szereplő, az állami vagyon felügyeletéért felelős miniszter által - a XLIII. Az állami vagyonnal kapcsolatos bevételek és kiadások fejezetnek a NET Zrt. feladatait finanszírozó kiadási előirányzatai között - végrehajtható előirányzat-átcsoportosításra összesen 430,0 millió forint összegben került sor 2016-ban.

A 7. § (1) bekezdése a XLIV. A Nemzeti Földalappal kapcsolatos bevételek és kiadások fejezet, 2/4. Fejezeti tartalék alcím előirányzatának fejezeten belüli felhasználására adott felhatalmazást az agrárpolitikáért felelős és az államháztartásért felelős miniszterek együttes jóváhagyásával. Az előirányzat terhére összesen 130,0 millió forint átcsoportosítása történt meg - előre nem látható többletkiadások fedezetét biztosítandó - a 2/2/1. Életjáradék termőföldért jogcímcsoport javára.

A 12. § (1) bekezdés b) pontjában kapott felhatalmazás alapján a Kormány a Gyógyító-megelőző ellátás céltartalék jogcímről átcsoportosítást hajtott végre az Egészségbiztosítási Alap Gyógyító-megelőző ellátás jogcímcsoport jogcímeire [1001/2016. (I. 5.) Korm. határozat, 1219/2016. (IV. 29.) Korm. határozat, 1383/2016. (VII. 21.) Korm. határozat, 1403/2016. (VII. 28.) Korm. határozat és az 1761/2016. (XII. 14. Korm. határozat].

A 12. § (2) bekezdése alapján kapott felhatalmazás alapján a Kormány megemelte az Egészségbiztosítási Alap Gyógyító-megelőző ellátás, a Gyógyszertámogatás és a Gyógyászati segédeszköz támogatás jogcímcsoport előirányzatait [1424/2016. (VIII. 16.) Korm. határozat, 1596/2016. (X. 28.) Korm. határozat, 1701/2016. (XII. 12.) Korm. határozat és az 1882/2016. (XII. 28.) Korm. határozat].

A 12. § (3) bekezdése alapján kapott felhatalmazás alapján a Kormány módosította a 15. § (2) bekezdésben - az egészségügyi ellátórendszer fejlesztéséről szóló törvény és végrehajtási rendelete szerinti többletkapacitás-befogadások várható éves teljesítményének finanszírozására - meghatározott keretösszeget [1219/2016. (IV. 29.) Korm. határozat].

A 13. § (1) bekezdésben kapott felhatalmazás alapján az egészségbiztosításért felelős miniszter az államháztartásért felelős miniszter egyetértésével átcsoportosítást hajtott végre a Gyógyító-megelőző ellátás és a Gyógyszertámogatás jogcímcsoporton belül.

A 13. § (2) bekezdésben kapott felhatalmazás alapján az egészségbiztosításért felelős miniszter az államháztartásért felelős miniszter egyetértésével átcsoportosíthat a Természetbeni ellátások céltartaléka előirányzatról a Gyógyító-megelőző ellátás, a Gyógyszertámogatás, a Gyógyászati segédeszköz támogatás jogcímcsoport és a Külföldön tervezett egészségügyi ellátások megtérítése jogcímre. Az átcsoportosítás teljes összegben a Gyógyászati segédeszköz támogatás jogcímcsoport, Egyéb gyógyászati segédeszköz támogatás jogcímre megtörtént.

A 13. § (3) bekezdésében kapott felhatalmazás alapján az egészségbiztosításért felelős miniszter átcsoportosítást hajtott végre - a Szerződések szerinti gyógyszergyártói és forgalmazói befizetések jogcímen, valamint a Folyamatos gyógyszerellátást biztosító gyógyszergyártói és forgalmazói befizetések és egyéb gyógyszerforgalmazással kapcsolatos bevételek jogcímen elszámolt bevételek mértékéig - a Gyógyszertámogatás céltartalék jogcímről a Gyógyszertámogatás jogcímcsoporton belül a Gyógyszertámogatás kiadásai és a Speciális beszerzésű gyógyszerkiadás jogcímre.

A 13. § (6) bekezdésében kapott felhatalmazás alapján az egészségbiztosításért felelős miniszter az államháztartásért felelős miniszter egyetértésével átcsoportosíthat a Gyógyító-megelőző ellátás jogcímcsoport Alapellátás megújításának II. üteme jogcímről a jogcímcsoport 1-3. és a 13. jogcímére. Az átcsoportosítás a 1. Háziorvosi, háziorvosi ügyeleti ellátás, 2. Védőnői szolgáltatás, anya-, gyermek- és ifjúságvédelem, 3. Fogászati ellátás jogcímekre megtörtént.

A 19. § (2) bekezdésében kapott felhatalmazás értelmében a következő kormányhatározatok alapján került sor a IX. Helyi önkormányzatok támogatásai fejezeten belüli, illetve más fejezetből történő átcsoportosítással új előirányzatok létrehozására, melyek tételenkénti részletezését a fejezeti indokolás tartalmazza:

- A Kormány az 1009/2016. (I. 20.) Korm. határozatban döntött a Szociális kiegészítő pótlék támogatása cím létrehozásáról.

- A Kormány az 1047/2016. (II. 15.) Korm. határozatban döntött A költségvetési szerveknél foglalkoztatottak 2016. évi kompenzációja cím létrehozásáról.

- A Kormány az 1857/2015. (XI. 30.) Korm. határozatban döntött A Szent Márton Emlékévhez kapcsolódó beruházások megvalósításának támogatása cím létrehozásáról.

- A Kormány az 1973/2015. (XII. 23.) Korm. határozatban döntött a Székesfehérvári sportcélú beruházások támogatása cím létrehozásáról.

- A Kormány a 2006/2015. (XII. 29.) Korm. határozatban döntött az Egyes önkormányzatok feladatainak I. cím létrehozásáról.

- A Kormány a 2006/2015. (XII. 29.) Korm. határozatban döntött az Egyes önkormányzatok feladatainak II. cím létrehozásáról.

- A Kormány az 1049/2016. (II. 15.) Korm. határozatban döntött A XV. kerületi Neptun utcai iskola felújításának támogatása cím létrehozásáról.

- A Kormány az 1048/2016. (II. 15.) Korm. határozatban döntött a Páty Község feladatainak támogatása cím létrehozásáról.

- A Kormány az 1048/2016. (II. 15.) Korm. határozatban döntött a Békéscsaba Megyei Jogú Város feladatainak támogatása cím létrehozásáról.

- A Kormány az 1149/2016. (III. 25.) Korm. határozatban döntött Pécs Megyei Jogú Város kulturális intézményei működésének támogatása cím létrehozásáról.

- A Kormány az 1258/2016. (VI. 6.) Korm. határozatban döntött a Batthyány-Strattmann-kastély fejlesztésének támogatása cím létrehozásáról.

- A Kormány az 1434/2016. (VIII. 17.) Korm. határozatban döntött Kiegészítő támogatás a Veszprém Aréna multifunkcionális sport- és rendezvénycsarnok építési beruházásával összefüggő tőke- és kamattartozás átvállalásához cím létrehozásáról.

- A Kormány az 1426/2016. (VIII. 17.) Korm. határozatban döntött A helyi önkormányzatok szociális célú tűzifavásárláshoz kapcsolódó kiegészítő támogatása cím létrehozásáról.

- A Kormány az 1438/2016. (VIII. 17.) Korm. határozatban döntött a budai Várban folyamatban lévő kormányzati beruházás megvalósítása során a forgalomirányítással kapcsolatban felmerült költségek támogatása cím létrehozásáról.

- A Kormány az 1507/2016. (IX. 21.) Korm. határozatban döntött a Normafa Park megvalósításának és működésének támogatása cím létrehozásáról.

- A Kormány az 1553/2016. (X. 13.) Korm. határozatban döntött a Balmazújváros sportlétesítmény fejlesztésének támogatása cím létrehozásáról.

- A Kormány az 1557/2016. (X. 13.) Korm. határozatban döntött a Komádi Város infrastruktúra fejlesztése cím létrehozásáról.

- A Kormány az 1588/2016. (X. 27.) Korm. határozatban döntött a Vasmegyer Község feladatainak támogatása cím létrehozásáról.

- A Kormány az 1621/2016. (XI. 11.) Korm. határozatban döntött a Makó Város közterület fejlesztésének támogatása cím létrehozásáról.

- A Kormány az 594/2016. (X. 28.) Korm. határozatban döntött a Göd Város infrastruktúra fejlesztése cím létrehozásáról.

- A Kormány az 1653/2016. (XI. 17.) Korm. határozatban döntött a Szentkirályszabadja működőképességének megőrzése cím létrehozásáról.

- A Kormány az 1776/2016. (XII. 15.) Korm. határozatban döntött a Zalaegerszeg Megyei Jogú Város Önkormányzata ingatlanvásárlásának támogatása cím létrehozásáról.

- A Kormány az 1797/2016. (XII. 19.) Korm. határozatban döntött a Döge Község útfejlesztési feladatainak támogatása cím létrehozásáról.

- A Kormány az 1797/2016. (XII. 19.) Korm. határozatban döntött a Pátroha Önkormányzat szabadtéri eszközök telepítése feladatainak támogatása cím létrehozásáról.

- A Kormány az 1797/2016. (XII. 19.) Korm. határozatban döntött a Kisvárda, Szüret utca szilárd burkolatú út kiépítése és csapadékvíz elvezetése kivitelezési feladatainak támogatása cím létrehozásáról.

- A Kormány az 1818/2016. (XII. 22.) Korm. határozatban döntött az Önkormányzatok feladatainak támogatása I. cím létrehozásáról.

- A Kormány az 1818/2016. (XII. 22.) Korm. határozatban döntött az Önkormányzatok feladatainak támogatása II. cím létrehozásáról.

- A Kormány az 1818/2016. (XII. 22.) Korm. határozatban döntött az Önkormányzatok feladatainak támogatása III. cím létrehozásáról.

- A Kormány az 1818/2016. (XII. 22.) Korm. határozatban döntött az Önkormányzatok feladatainak támogatása IV. cím létrehozásáról.

A 20. § (3) bekezdése szerint a Beruházási Alapba tartozó kiadási előirányzatok terhére új kötelezettséget vállalni az arra jogosult részéről az államháztartásért felelős miniszter előzetes egyetértésével lehetett.

A 25. §-ban kapott felhatalmazás alapján fejezeti kezelésű előirányzatról más fejezet javára összesen 43,0 millió forint átcsoportosítás történt.

A 28. § (1) bekezdésben kapott felhatalmazás alapján az XX. Emberi Erőforrások Minisztériuma fejezetet irányító szerv vezetője az államháztartásért felelős miniszter egyetértésével a XX. Emberi Erőforrások Minisztériuma fejezet, 20. cím, 19. alcím, 7. Szociális, gyermekjóléti és gyermekvédelmi feladatok ellátási szerződésekkel történő finanszírozása jogcímcsoport és a 2. cím, 3. Szociális és gyermekvédelmi, gyermekjóléti feladatellátás és irányítás intézményei alcím között az állam fenntartói feladatainak ellátására a Kormány rendeletében kijelölt szervnek a szociális vagy gyermekvédelmi, gyermekjóléti szolgáltatást nyújtó szolgáltatót, intézményt működtető fenntartóval létrejött - a szociális vagy gyermekvédelmi, gyermekjóléti szolgáltatás nyújtásának átvállalásáról szóló - megállapodásának, illetve ellátási szerződésének év közben bekövetkező változásaira tekintettel átcsoportosíthat. A Kecskemét Megyei Jogú Város fenntartásában működő Egészségügyi és Szociális Intézmények Igazgatósága Szegedi Tudományegyetem Háziorvosi Oktató Központ Platán Otthon és a Halasi Többcélú Kistérségi Társulás fenntartásában lévő Halasi Többcélú Kistérségi Társulás Szociális Szolgáltató Központ Nefelejcs utcai telephelye - 35 férőhelyes, fogyatékkal élő személyek ápoló-gondozó otthona - 2016. szeptember 1-jével a Szociális és Gyermekvédelmi Főigazgatóság fenntartásába kerültek. Mindkét intézmény esetében az ellátási szerződéshez kapcsolódó forrást a 20/19/7 „Szociális, gyermekjóléti és gyermekvédelmi feladatok ellátási szerződésekkel történő finanszírozása” fejezeti kezelésű előirányzatnak kellett biztosítania, ezért a közfeladat-ellátáshoz a megkötött ellátási szerződések alapján négy hónapra fennmaradó, 53 131 112 forint került átcsoportosításra az intézmények részére.

A 28. § (9) bekezdésben kapott felhatalmazás alapján a XX. Emberi Erőforrások Minisztériuma fejezet, 20. cím, 19. alcím, 4. Támogató szolgáltatások, közösségi ellátások, utcai szociális munka, krízisközpont és a Biztos Kezdet Gyerekház finanszírozása jogcímcsoportra a IX. Helyi önkormányzatok támogatásai fejezet, 3. Támogató szolgáltatások, közösségi ellátások, utcai szociális munka és a Biztos Kezdet Gyerekház működésének támogatása címről mindösszesen 566 613 600 forint átcsoportosítása történt meg.

A 35. § (1) bekezdésben kapott felhatalmazás alapján döntött a Modern Városok Program támogatása cím létrehozásáról.

A 72. § (1) bekezdésének a) pontjában kapott felhatalmazás alapján a Kormány megalkotta a szociális ágazatban dolgozók részére a 2016. évben kifizetésre kerülő kiegészítő pótlékhoz kapcsolódó támogatásról szóló 380/2015. (XII. 8.) Korm. rendeletet, és a költségvetési szervek és az egyházi jogi személyek foglalkoztatottjainak 2016. évi kompenzációjáról szóló 400/2015. (XII. 15.) Korm. rendeletet.

A 72. § (1) bekezdésének b) pontjában kapott felhatalmazás alapján a bölcsődében foglalkoztatott, felsőfokú végzettségű kisgyermeknevelők béréhez kapcsolódó támogatásról szóló 416/2015. (XII. 23.) Korm. rendelet szabályozza a bölcsődében foglalkoztatott, felsőfokú végzettségű kisgyermeknevelők béréhez járó kiegészítő támogatás igénylési feltételeinek, folyósításának, felhasználásának, elszámolásának és a felhasználás ellenőrzésének részletes szabályait.

A KORMÁNYZATI SZEKTOR ADÓSSÁGA ÉS HIÁNYA AZ EURÓPAI UNIÓ MÓDSZERTANA SZERINT

Az EDP-jelentés

Az Európai Unió euróövezetben részt vevő tagállamai az integráció magas fokát, a Gazdasági és Monetáris Uniót és ezzel együtt a közös pénz bevezetését valósították meg. Bár a fiskális politika az Európai Unióban nemzeti hatáskörben maradt, az Unió hosszú távú fenntartható fejlődése és a Gazdasági és Monetáris Unió hatékony működése érdekében kialakításra kerültek azok a keretek és eljárási szabályok, amelyek egyértelmű határokat szabnak a decentralizált fiskális politikának az eurózónán belüli és kívüli tagállamokban egyaránt. Ezt hivatott garantálni a maastrichti szerződésbe foglalt túlzottdeficit-eljárás (Excessive Deficit Procedure, EDP), az ennek szigorítását és operacionalizálását jelentő Stabilitási és Növekedési Egyezmény, az ún. hatos jogszabálycsomag, az ún. kettős jogszabálycsomag és a Fiskális Paktum.

A csatlakozási szerződés aláírásával Magyarország vállalta, hogy amennyiben teljesíti a maastrichti szerződésben lefektetett konvergencia kritériumokat, bevezeti az Európai Unió közös pénzét, az eurót. Az ehhez vezető út meghatározott időszakra vonatkozó tervét tartalmazza az évente április végéig kiküldendő Konvergencia Program és Nemzeti Intézkedési Terv, a fiskális feltételek megvalósulását a félévente elkészített EDP-jelentés. Fenti dokumentumok és adatszolgáltatások a hazaitól eltérő, uniós statisztikai szabványok által meghatározott elszámolási szabályok alapján készülnek, és az ott lefektetett fogalmakat használnak. Az EDP-jelentés a nemzetközi összehasonlításra alkalmas egyenlegmutató értékének alakulását úgy mutatja be, hogy egyidejűleg a nemzeti költségvetési/államháztartási prezentációkban használatos egyenlegmutatótól való eltérésének okait, tételeit is részletezi. Az EDP-jelentés az Eurostat, a Központi Statisztikai Hivatal és a Nemzetgazdasági Minisztérium honlapján is hozzáférhető.

Ez a fejezet a 2016. évi adatok alapján ismerteti a módszertani különbözőségeket és a kiemelt mutatók alakulását a 2016. évi zárszámadás készítésekor rendelkezésre álló statisztikai adatszolgáltatás, a 2017. évi őszi EDP-jelentés alapján.

Az ESA2010 bevezetése

2014 szeptemberétől kezdődően az ESA2010 szabályai szerint kell az uniós adatszolgáltatásokat összeállítani, mely több ponton eltér a korábbi ESA’95-től. Ezek közül három olyan jelentősebb változás van az ESA’95-höz képest, mely hatással van a maastrichti hiányra és adósságra:

- a szektorbesorolási szabályok változása

- a TB-be történő egyösszegű átutalások (TB-be visszalépők esete) új kezelése (Magyarország esetében ez a 2011. évi egyenlegben jelent komoly változást (-9,63 százalékpont), mely azonban az EDP-eljárásra nincs hatással, mivel ezt a bevételt a Bizottság a korábbiakban is egyszeri bevételnek tekintette);

- a swapok elszámolásának változása (Magyarország esetében ez 0,0-0,3 százalékponttal rontja az egyenleget a 2016-ig tartó idősorban).

Az ESA2010-re történő áttérés a maastrichti hiány és adósságon túl hatással van a GDP- és GNI-adatokra is: a számtalan változás közül a legfontosabb a K+F és a katonai beszerzések felhalmozásként való kezelése. A módszertani változás jelentősen, de tagországonként eltérő mértékben növeli a folyóáras GDP értékét, ezáltal a GDP-arányos mutatókra is kedvezően hat.

A szektorbesorolási szabályok változása

Az állami nem pénzügyi vállalatok besorolásának kvantitatív és kvalitatív szabályai vannak. A kvantitatív szabályokat kell alkalmazni annak eldöntésére, hogy az adott szervezet piaci tevékenységet végez-e vagy sem. Amennyiben a kvantitatív teszt alapján nem-piaci tevékenységet végzőnek bizonyul, be kell sorolni a kormányzati szektorba. Akkor tekinthető piaci tevékenységet végzőnek, ha árbevétele a termelési költségeinek több mint 50%-át fedezi (ún. 50%-os szabály). Maga az 50%-os szabály és az árbevétel fogalma nem változik az ESA2010-ben, ugyanakkor a termelési költség fogalma kibővül a nettó kamatköltséggel. A kvantitatív szabály fenti változásán túl, a kvalitatív szabályok közül néhányat egyértelművé tettek, illetve kiterjesztettek. A kormányzati irányítás és a kizárólag, vagy döntően a kormányzat számára végzett tevékenység kritériuma alapján újabb állami tulajdonú társaságok (pl. a NISZ Nemzeti Infokommunikációs Szolgáltató Zrt., a HM, a BM és az MNV tevékenységét szolgáló társaságok) kormányzati szektorba sorolása történt meg 2014-ben (a besorolási kritériumok teljesülése alapján visszamenőlegesen, 2010-től kezdődően).

Az ESA2010 módszertan már nem zárja ki, hogy pénzügyi intézményt a kormányzati szektorba soroljanak. Az Eurostat módszertani iránymutatásai a bankmentő szervezeteket, a szanálási és garanciaalapokat általános jelleggel, valamint egyes bankokat egyedi vizsgálat alapján a kormányzati szektorba tartozónak minősít. A magyar garanciaalapok és leányvállalataik besorolása a 2017 őszi EDP-Jelentésben történik meg, a KSH számaiban egyelőre a 2013-2016. évekre.

A TB-be történő egyösszegű átutalások új kezelése

A második jelentős változás az ESA2010-ben, hogy a TB-be visszalépők utáni egyösszegű befizetéseket (melyekért cserébe az állam átvállalja a későbbi nyugdíjfizetést) - az SNA2008 ajánlásai alapján és a korábbiaktól eltérően - már nem lehet majd annak befizetésekor egy összegben bevételként (egyenlegjavító tételként) elszámolni a kormányzati számlákon, hanem azt pénzügyi előlegként kell könyvelni, mely így az egyenlegre nem lesz hatással. Az új elszámolás következménye, hogy míg az ESA’95 szabályai szerint a tranzakció évében jelentősen javult a kormányzati egyenleg, a későbbi években azonban az átvett nyugdíjkötelezettségek kifizetéseinek megfelelő összeggel romlott, addig az ESA2010 szerinti elszámolásban a tranzakció évében pénzügyi műveletként történik a tranzakció elszámolása, mely az egyenlegre semleges, a későbbi években viszont a megfelelő többlet-nyugdíjkiadások (mínusz az egyösszegű bevételre jutó kamat) összegével azonos összegben kerül bevételezésre ez a pénzügyi előleg, így a nyugdíjkötelezettség átvétele az évek során nem befolyásolja az egyenleget. A szabályváltozás logikája érthető, gyakorlati megvalósítása azonban komoly korlátokba ütközik. Az ESA szabályai azonban lehetőséget adnak arra, hogy a bevétel lineárisan hosszabb időszak alatt kerüljön elszámolásra. A magyar statisztikai hatóságok ez utóbbi megoldást választották: a TB-be visszalépők generálta egyszeri bevételek 2012-től kezdődően 35 év alatt kerülnek bevételként elszámolásra.

A fenti módosításnak jelentős hatása van a visszamenőleges egyenlegre néhány tagállam - köztük Magyarország (2011) - esetében a tranzakció megtörténtének évében. Ez azonban a túlzottdeficit-eljárásra nincs hatással, mert annak során az ilyen típusú bevételeket már eddig is egyszeri bevételnek tekintették, és azt nem vették figyelembe az értékeléskor. A maastrichti adósság az új elszámolás következtében nem változik, a nyugdíjkötelezettség továbbra sem lesz eleme annak.

A swapok elszámolásának változása

2001 decemberétől elváltak egymástól az ESA- és EDP-adatok (kamatkiadás, összes kiadás, egyenleg) egy tényező tekintetében: míg az ESA’95 szerinti elszámolásokban a swapok kamata nem számított tulajdonosi jövedelemnek, addig az EDP szerinti elszámolásokban annak kellett könyvelni. Ennek mértékében és összegével tért el a mindenkori ESA’95 és EDP szerinti kamatkiadás, összes kiadás és egyenleg, melynek nagyságrendje Magyarország esetében a GDP 0,0-0,3%-a körül alakult. Az ESA2010 szerinti adatszolgáltatásban ez az elkülönülés törlésre került, a továbbiakban az EDP-elszámolásokban sem számít tulajdonosi jövedelemnek a swapok kamata, így az EDP és ESA egyenleg- és kiadási adatok közötti eltérés megszűnik.

Az uniós és az államháztartási elszámolások főbb módszertani eltérései

Az uniós statisztikai szabványok által meghatározott kormányzati szektor nagyobb szervezeti kört foglal magába, mint az államháztartás. Mindazon szervezetek beletartoznak, amelyek tevékenységük során közjavakat állítanak elő, a nemzeti jövedelem és a nemzeti vagyon elosztásában vesznek részt, irányításukat a kormányzati szervek végzik, és tevékenységük ellenértékében 50%-nál kisebb arányt képvisel az árbevétel. A kormányzati szektor statisztikai fogalma szervezeti besoroláson alapul: valamely szervezet vagy beletartozik a kormányzati szektorba, vagy nem. A korábbi, statisztikai hatóságok által követett gyakorlat az volt, hogy legalább 3-5 éves tartós tendencia alapján ítélték meg az adott szervezet gazdasági magatartását és így szektorbesorolását. Jelen szabályok szerint egy új szervezetet lehetőleg már megalakulásakor, az üzleti tervek alapján be kell sorolni a megfelelő szektorba.

A kormányzati szektorba sorolandó nem államháztartási szervezetek körét statisztikai munkabizottság állapítja meg, számuk 2016-ban közelíti a háromszáznyolcvanat. A besorolt vállalatok mellett más, jelentős támogatásban részesülő, vagy költségvetési szervi formából átalakított vállalatok megfigyelésére is sor kerül.

A központi kormányzat alszektorába a következő szervezetek tartoztak:

- Államadósság Kezelő Központ Zrt.,

- ÁVNY - Állami Vagyonnyilvántartási Kft.,

- Belügyminisztérium HEROS Javító, Gyártó, Szolgáltató és Kereskedelmi Zrt.,

- BMSK Beruházási, Műszaki Fejlesztési, Sportüzemeltetési és Közbeszerzési Zrt.,

- Bp2017 Nonprofit Kft.,

- Budavári Ingatlanfejlesztő és Üzemeltető Nonprofit Kft.,

- CORVINUS Nemzetközi Befektetési Zrt.,

- FŐKEFE Rehabilitációs Foglalkoztató Ipari Közhasznú Nonprofit Kft.,

- HM CURRUS Gödöllői Harcjárműtechnikai Zrt.,

- Honvédelmi Minisztérium ARMCOM Kommunikációtechnikai Zrt.,

- Honvédelmi Minisztérium Elektronikai, Logisztikai és Vagyonkezelő Zrt.,

- HUNGARORING Sport Zrt.,

- Kézmű Közhasznú Nonprofit Kft.,

- KIVING Ingatlangazdálkodó és Beruházásszervező Kft.,

- KKBK Kiemelt Kormányzati Beruházások Központja Nonprofit Zrt.,

- Magyar Iparfejlesztési Holding Zrt.,

- Magyar Közút Nonprofit Zrt.,

- Magyar Nemzeti Vagyonkezelő (MNV) Zrt. (korábban Állami Privatizációs és Vagyonkezelő Zrt.),

- Magyar Turisztikai Ügynökség,

- MÁV-START Vasúti Személyszállító Zrt.,

- Millenáris Széllkapu Nonprofit Kft.,

- MNKH Közép-európai Kereskedelemfejlesztési Hálózat Zrt.,

- MNKH Magyar Nemzeti Kereskedőház Zrt.,

- MNKH Promóciós Kft.,

- Müpa Budapest - Művészetek Palotája Nonprofit Kft.,

- MVM Paks II. Atomerőmű Fejlesztő Zrt.,

- ND Nemzeti Dohánykereskedelmi Nonprofit Zrt.,

- Nemzeti Eszközgazdálkodási Zrt.,

- Nemzeti Eszközkezelő Zrt.,

- Nemzeti Filharmónia Ingatlanfejlesztési Kft.,

- Nemzeti Infrastruktúra Fejlesztő Zrt. (korábban Nemzeti Autópálya Zrt.),

- Nemzeti Színház Kiemelkedően Közhasznú Nonprofit Zrt.,

- Nemzeti Útdíjfizetési Szolgáltató Zrt. (korábban Állami Autópálya Kezelő Zrt.),

- NFSI Nemzeti Fejlesztési és Stratégiai Intézet Nonprofit Zrt.,

- NISZ Nemzeti Infokommunikációs Szolgáltató Zrt.,

- Nitrokémia Környezetvédelmi Tanácsadó és Szolgáltató Zrt.,

- NKE Szolgáltató Nonprofit Kft.,

- Pro-M Professzionális Mobilrádió Zrt.,

- Regionális Fejlesztési Holding Zrt.,

- STATEK Statisztikai Elemző Központ Kft.,

- Szövetkezeti Hitelintézetek Integrációs Szervezete,

- Városliget Zrt.,

- Autonóm médiaszervezetek:

- Duna Médiaszolgáltató Nonprofit Zrt.,

- Médiaszolgáltatás-támogató és Vagyonkezelő Alap,

- Nemzeti Média- és Hírközlési Hatóság,

- Nemzeti Média- és Hírközlési Hatóság Médiatanácsa,

- Garanciaalapok:

- Országos Betétbiztosítási Alap,

- Befektető-védelmi Alap,

- Szanálási Alap,

- Magyar Szanálási Vagyonkezelő Zrt.,

- Szanálási Követeléskezelő Zrt.,

- Resideal Zrt.,

- Kárrendezési Alap,

- Szövetkezeti Hitelintézetek Tőkefedezeti Alapja,

- továbbá a központi kormányzat által irányított és többségükben finanszírozott nonprofit szervezetek (elsősorban a közalapítványok és bizonyos közhasznú társaságok).

A statisztikai helyi kormányzati alszektorba a következő szervezetek tartoznak:

- AQUAPALACE Kft.,

- Aranytíz Kereskedelmi és Szolgáltató Kft.,

- Bajai Kommunális Nonprofit Kft.,

- Balmazújvárosi Városgazdálkodási Nonprofit Kft.,

- Barcika Szolgáltató Kft.,

- Borsodi Közszolgáltató Nonprofit Kft.,

- BŐ-VÍZ Bőcsi Vízközmű Szolgáltató Nonprofit Közhasznú Kft.,

- Budai Polgár Nonprofit Kft.,

- Csarnok Kft.,

- Csepeli Városgazda Közhasznú Nonprofit Zrt.,

- Csepeli Városkép Kft.,

- Debreceni Sportcentrum Közhasznú Nonprofit Kft.,

- Dombóvári Város- és Lakásgazdálkodási Nonprofit Kft.,

- Érdi Sport Kft.,

- Észak-pesti Ingatlan- és Térségfejlesztési Zrt.,

- FALCO KC Szombathely Sportszolgáltató Kft.,

- Fővárosi Kertészeti Zrt.,

- Gotthárd-Therm Fürdő és Idegenforgalmi Szolgáltató Kft.,

- GYEVIÉP Algyői Nonprofit Kft.,

- Hódfó Hódmezővásárhelyi Városellátó és Foglalkoztató Közhasznú Nonprofit Kft.,

- Hód-Fürdő Szolgáltató és Üzemeltető Kft.,

- Józsefvárosi Gazdálkodási Központ Zrt.,

- Kaposvári Nagypiac Kft.,

- Kontakt Humán Szolgáltató Nonprofit Kft.,

- Kőbányai Vagyonkezelő Zrt.,

- KŐKERT Kőbányai Nonprofit Közhasznú Kft.,

- KÖLCSEY Televízió Műsorszolgáltató Nonprofit Kft.,

- Körös-Berettyói Vízgazdálkodási Társulat,

- Martongazda Városfejlesztési és Üzemeltetési Nonprofit Kft.,

- Média-Hatvan Nonprofit Közhasznú Kft.,

- Nagykállói Közhasznú Nonprofit Kft.,

- NYÍRINFO Nyíregyházi Informatikai Nonprofit Kft.,

- Nyírségi Vízgazdálkodási Társulat,

- NYÍR-TEL-SZOL Közhasznú Nonprofit Kft.,

- Óbudai Vagyonkezelő Zrt.,

- RÉPSZOLG Környezetgazdálkodási és Foglalkoztatási Nonprofit Közhasznú Kft.,

- Szeged Pólus Fejlesztési Nonprofit Kft.,

- Szegedi Kistérség- és Gazdaságfejlesztési Tanácsadó és Szolgáltató Nonprofit Kft.,

- Székesfehérvár Városgondnoksága Kft.,

- Szemesért Közhasznú Nonprofit Kft.,

- Szolnok Televízió Zrt.,

- Szombathelyi Médiaközpont Nonprofit Kft.,

- Tarpai Talpasok Szolgáltató Nonprofit Kft.,

- Tiszalúci Községüzemeltetési és Szolgáltató Nonprofit Kft.,

- Újbuda SMART 11 Üzemeltető és Fejlesztő Nonprofit Kft.,

- Via Kanizsa Városüzemeltető Nonprofit Zrt.,

- Zalaegerszegi Városi Televízió Kft.,

- ZTE Kosárlabda Klub Kft.,

- Zuglói Városgazdálkodási Közszolgáltató Zrt.,

- továbbá a helyi önkormányzat által irányított és többségükben finanszírozott nonprofit szervezetek (elsősorban a közalapítványok és bizonyos közhasznú társaságok).

A Központi Statisztikai Hivatal a statisztikai adatgyűjtés és a statisztikai besorolási kritériumok vizsgálata alapján gondoskodik a nonprofit szervezetek, közhasznú társaságok osztályozásáról. E szervezetek a statisztikában a gazdasági működésük és finanszírozásuk jellege alapján vagy a kormányzathoz (pl. a közalapítványok), vagy a háztartásokat segítő nonprofit szervezetekhez (pl. magánalapítványok), vagy a vállalkozásokhoz (pl. a gazdasági kamarák, hasonló érdekképviseleti szervek) sorolandók. Működésük karaktere alapján a kormányzathoz tartoznak a közhasznú társaságként működő szervezetek, pl. egyes színházak, helyi televíziók, egészségügyi, szociális, oktatási intézmények, valamint volt minisztériumi háttérintézmények, kisegítő-szolgáltató intézmények. A kormányzati szektorhoz való tartozás fontos bizonyítéka, ha kizárólag vagy túlnyomórészt államháztartási forrásból működő közhasznú társaságok a minisztériumoktól, más fejezetektől közbeszerzési eljárás nélkül jutnak az általuk nyújtott szolgáltatások ellenértékéhez, vagyis támogatásban részesülnek.

Az ESA módszertan alkalmazását segítő Eurostat kézikönyvhöz (MGDD = Manual on Government Deficit and Debt) nemrég készült új szabályozási tervezet szerint a kötelező részvételű, kötelező befizetéssel működő alapokat a kormányzatba kell sorolni, annak vizsgálata nélkül, hogy ki irányítja ezeket az alapokat. A magyar statisztikai hatóságok ezek következtében úgy döntöttek, hogy a Szanálási Alap és leányvállalatai, az Országos Betétbiztosítási Alap, a Befektető-védelmi Alap, a Kárrendezési Alap, és a Szövetkezeti Hitelintézetek Tőkefedezeti Közös Alapja besorolásra került a kormányzati szektorba.

Döntés született arról is, hogy az MVM Paks II. Atomerőmű Fejlesztő Zrt. a statisztikai elszámolásokban a vállalati szektorba tartozik.

Az uniós módszertan - a szervezeti kör különbözőségén túl - a számbavétel időpontját, értékét, az elszámolandó tranzakciók körét illetően is eltér az államháztartási elszámolásokhoz képest. Az alkalmazandó uniós módszertant, az ESA2010 nemzeti számla rendszert, egy uniós tanácsi rendelet tartalmazza, amely a tagsággal a magyar jogrend részévé vált.

Elszámolandó tranzakciók köre:

- Az ESA2010 statisztikai módszertan a nyújtott kölcsönöket és visszatérülésüket, a pénzügyi befektetéseket és kivonásukat (azaz a részvényműveleteket) a hiány számítása során figyelmen kívül hagyja.

- Egyes, pénzforgalomban nem jelentkező, pénzmozgással nem járó műveleteket kiadásként számol el, így pl. a követelések elengedését, az adósságok átvállalását.

- A gazdasági folyamatokban megkülönbözteti a két fél kölcsönös megállapodásán alapuló tranzakciókat, ezeket lehet csak a maastrichti hiánymutatóban elszámolni, viszont a gazdasági partner nélküli eseményeket (pl. leltártöbblet, katasztrófa-veszteség) és az átértékelődés folyamatait (az ár- és árfolyamváltozásokat) nem.

Számbavétel időpontja:

A módszertan a pénzforgalmi helyett eredményszemléletű számbavételt kér, azaz a bevételeket és kiadásokat abban az időszakban számolja el, amikor a gazdasági események megtörténnek (az adófizetési kötelezettség keletkezik, a jogosultság létrejön).

Számbavétel értéke:

A tranzakciókat, az eszközöket és kötelezettségeket piaci áron értékeli.

Az ESA2010 szerinti egyenleg a fenti szervezeti körre való kiterjesztést követően és a megfelelő korrekciót alkalmazva áll elő a hazai elszámolások szerinti államháztartási egyenlegből.

A másik fiskális konvergencia mutató, az ún. maastrichti adósságmutató a kormányzati szektor konszolidált bruttó adóssága névértéken, melyet az ÁKK által kimutatott központi költségvetés bruttó adósságából kiindulva, azt korrigálva, valamint a kormányzati szektorba tartozó többi alrendszer, illetve szervezet adósságát hozzáadva lehet megkapni. A központi költségvetés ÁKK által kimutatott adósságát amiatt is kell korrigálni, mert a maastrichti adósságot nem piaci értéken, hanem névértéken kell elszámolni, ebből következően a csak piaci értékkel bíró derivatívák nem részei az adósságnak, míg a névértéktől eltérő áron történt adósságkibocsátások (diszkontkincstárjegyek) állományi adatait a névértékre való átszámítással korrigálni kell.

A kiemelt mutatószámok

Az európai uniós tagsággal Magyarország vállalta az euró bevezetését, melynek fiskális kritériumaként a hiányt 3% alá, az adósságot pedig 60% alá kell csökkenteni, középtávon pedig a Stabilitási és Növekedési Egyezmény alapján meghatározott 1,7%-os strukturális deficitcélt kell teljesítenie a GDP arányában.

Az Európai Unió jogrendje szerint a tagországoknak a túlzotthiány-eljárás (EDP) keretében évente két alkalommal - március és szeptember végéig - kell hivatalos jelentésben közölniük a két kiemelt kormányzati mutatót: a kormányzati szektor adósságát és hiányát. A Központi Statisztikai Hivatal állítja össze az EDP-jelentést valamennyi tényidőszakra a nem pénzügyi számlák tekintetében, a Magyar Nemzeti Bank a pénzügyi számlák körében, míg a Nemzetgazdasági Minisztérium az adott évi várható értékét mind az EDP-egyenlegnek, mind a maastrichti adósságnak.

A 2017. őszi EDP-jelentésnek megfelelő mutatók idősora az alábbi:

 A kormányzati szektor főbb mutatóinak alakulása a 2017. őszi EDP-jelentés alapján (milliárd forintban, illetve a GDP %-ában)

 2013

 2014

 2015

 2016

 GDP

 30 247,1

 32 591,7

 34 324,1

 35 420,3

 Kormányzati szektor adóssága

 22 974,2

 24 494,7

 25 654,0

 26 164,4

 (GDP %)

 76,0%

 75,2%

 74,7%

 73,9%

 Kormányzati szektor ESA egyenlege

 -792,8

 -895,2

 -684,3

 -656,5

 (GDP %)

 -2,6%

 -2,7%

 -2,0%

 -1,9%

A kiemelt mutatószámokban jelentős módszertani változások is megjelennek az idősorban. Az előzőekben ismertetett garancialapok besorolása egyenlegmutatót a kárkifizetési események időszakában kedvezőtlenül érinti és a kapcsolódó adósság fokozatosan, az éves tagi befizetésekből törleszthető. Egyes alapok felhalmozási szakaszban vannak, és megtakarításaikat állampapírban tartják, így a konszolidált kormányzati adósság a besorolás révén ilyen esetekben csökken. A frekvenciahasználat egyszeri ellenértékét egy módszertani változás következtében évekre lebontva, arányosan kell elszámolni. 

 Kiemelt mutatók

 KSH-MNB

 

 

 

 

 2013

 2014

 2015

 2016

Kormányzat ESA egyenlege - GDP %

 2017. márciusi EDP-Jelentésben

 -2,6

 -2,1

 -1,6

 -1,8

 eltérés

 -0,1

 -0,7

 -0,4

 0,0

 eltérésből: garanciaalapok besorolása

 0,0

 -0,20

 -0,5

 0,0

 eltérésből: frekvenciadíjak módszertani váltás

 -0,1

 -0,45

 0,1

 0,1

 2017. szeptemberi EDP-Jelentésben

 -2,6

 -2,7

 -2,0

 -1,9

Kormányzat adóssága - GDP %

 2017. márciusi EDP-Jelentésben

 76,3

 75,6

 75,5

 74,7

 eltérés

 -0,3

 -0,4

 -0,7

 -0,9

 eltérésből: garanciaalapok besorolása

 -0,3

 -0,1

 0,7

 0,7

 eltérésből: GDP-hatás

 0,0

 -0,4

 -1,4

 -1,6

 2017. szeptemberi EDP-Jelentésben

 76,0

 75,2

 74,7

 73,9

-----STARTING---POINT---RESZLETES---

Részletes indokolás

Az 1-2. §-hoz

A törvény első szakaszai a központi alrendszer 2016. évi kiadásainak és bevételeinek főösszegét, valamint hiányát rögzítik. A törvény jóváhagyja a módosított előirányzattal összehasonlíthatóan az előirányzatok teljesítését.

A 3. §-hoz

Részletesen bemutatja, hogy az államadósság-mutató a Magyarország gazdasági stabilitásáról szóló 2011. évi CXCIV. törvény (a továbbiakban: Gst.) 2. § (1) bekezdése alapján számított mértéke 2016. évben megfelelt az Alaptörvény 36. cikk (5) bekezdésében meghatározott követelménynek, mivel az azonos módszertan alapján számított 2015. évi államadósság-mutatónál kisebb mértéket ért el.

A 4. §-hoz

A Gst. 11. § (1) bekezdésének felhatalmazás alapján történt adósság-visszafizetéseket tartalmazza. A törlesztések a Kincstári Egységes Számla (a továbbiakban: KESZ) adósságtörlesztési számlája terhére teljesültek.

Az 5. §-hoz

Az államháztartás központi alrendszere hiányának finanszírozási módjáról számol be. A hiányt forint államkötvények kibocsátásával és forinthitelek felvételével finanszírozta az államháztartásért felelős miniszter.

A 6. §-hoz

A törvényben szereplő forint- és deviza állampapír kibocsátások biztosították az adósság-visszafizetések finanszírozását.

A 7. §-hoz

A költségvetési törvény a Kincstári Egységes Számla likviditásának biztosítására is felhatalmazta az államháztartásért felelős minisztert, amelynek során csökkentette a kincstárjegyek állományát.

A 8. §-hoz

Az államháztartás központi alrendszerén belül a társadalombiztosítás pénzügyi alapjai alaponkénti hiányát a zárszámadásban kell rendezni. A törvény az Egészségbiztosítási Alap (a továbbiakban: E. Alap) 2016. évi költségvetési hiányának a KESZ hitelállományából 2017. december 29-ei hatállyal történő elengedéséről rendelkezik.

A törvény rendelkezik az állami tulajdonban álló és közfeladatot ellátó nonprofit gazdasági társaság, az Új Világ Nonprofit Szolgáltató Korlátolt Felelősségű Társaság állami tulajdonszerzést megelőző időszakból származó tartozásának elengedéséről.

Az elengedés célja a tartozás rendezésének egyszerűsítése, ily módon a kapcsolódó adminisztratív terhek és költségek csökkentése, továbbá az érintett közfeladatok zavartalan és folyamatos ellátásának biztosítása.

A 9. §-hoz

Az Ny. Alapnál 2016. évben keletkezett működési költségvetési maradványt mutatja be, továbbá az Ny. Alap 2016. évi működési kiadásai között bemutatja a 2015. évi költségvetési maradvány felhasználását.

A 10. §-hoz

A rendelkezés bemutatja az E. Alapnál 2016. évben keletkezett működési előirányzat-maradványt, valamint az E. Alap 2016. évi működési kiadásai között a 2015. évi működési előirányzat-maradvány felhasználását.

A 11. §-hoz

A törvény tartalmazza

a) az Ny. Alap fejezetnél az adott előirányzatnál (nyugellátás megállapítás, nyugdíjemelés, egyszeri segély) méltányossági ellátásra fordított kiadások összegét,

b) az E. Alap fejezetnél az adott előirányzatnál (Csecsemőgondozási díj, Terhességi-gyermekágyi segély, Táppénz, Gyermekgondozási díj, Gyógyító-megelőző ellátás, Gyógyszertámogatás, Gyógyászati segédeszköz támogatás) méltányossági ellátásra fordított kiadások összegét.

A 12. §-hoz

Az Országgyűlés megállapítja az előírt megtérítési, visszautalási, elszámolási és befizetési kötelezettségek teljesítését.

A 13. §-hoz

A törvény tartalmazza a társadalombiztosítás pénzügyi alapjai közreműködésével, de nem az Alapok terhére folyósított ellátások megtérítési különbözetének pénzügyi rendezését, határidő meghatározásával.

A 14. §-hoz

Az Ny. Alapnak a korengedményes nyugdíj elszámoláshoz kapcsolódó nyilvántartott követelések elszámolása a Munkáltatói befizetésekből finanszírozott korengedményes nyugdíjhoz kapcsolódóan a Nemzeti Foglalkoztatási Alappal.

A 15. §-hoz

Az Ny. Alap többletének a XLII. A költségvetés közvetlen bevételei és kiadásai fejezet, 5. Költségvetési befizetések cím, 5. Nyugdíjbiztosítási Alap befizetése alcím javára, történő befizetéséről rendelkezik az előírás határidő megadásával.

A 16. §-hoz

Az (1) bekezdés az Európai Gazdasági Térség Finanszírozási Mechanizmus és a Norvég Finanszírozási Mechanizmus forrásaira és a kapcsolódó központi költségvetési finanszírozásra tett kötelezettségvállalások összegének jóváhagyásáról rendelkezik.

A (2) bekezdés a Svájci-Magyar Együttműködési Program forrásaira és a kapcsolódó központi költségvetési finanszírozásra tett kötelezettségvállalások összegének jóváhagyásáról rendelkezik.

A 17. §-hoz

Az (1) bekezdés a Partnerségi Megállapodás keretében, valamint a Belügyi alapokból finanszírozott programok, projektek esetén az uniós forrásokra és a kapcsolódó központi költségvetési finanszírozásra tett kötelezettségvállalások összegének jóváhagyásáról rendelkezik.

A (2) bekezdés az Európai Hálózatfinanszírozási Eszköz keretében a 2014-2020-as pénzügyi perspektívában megvalósuló programok, projektek esetében a program forrásaira és a kapcsolódó központi költségvetési finanszírozásra tett kötelezettségvállalások összegének jóváhagyásáról rendelkezik.

A 18-20. §-hoz

A törvény tartalmazza a helyi önkormányzatok 2016. évi állami támogatásai, valamint a 2015. december 31-én kötelezettségvállalással terhelt Kvtv. 3. melléklet 2. Helyi önkormányzatok felhalmozási célú költségvetési támogatásai pontja szerinti támogatások elszámolásainak eredményeit, az ezekkel kapcsolatos központi költségvetési és az önkormányzati visszafizetési kötelezettségeket.

Az államháztartásról szóló törvény végrehajtásáról szóló 368/2011. (XII. 31.) Korm. rendelet (a továbbiakban: Ávr.) 112. § (4) bekezdés a) pontja értelmében az a helyi önkormányzat, amely visszafizetési kötelezettségének az éves költségvetési beszámoló Kincstárhoz történő benyújtására előírt határidőt követő 15 napon belül nem tesz eleget, késedelmi kamatot fizet. Az Ávr. 112. § (5) bekezdése szerint a késedelmi kamatfizetési kötelezettség kezdő napja így 2017. április 5.

Az államháztartás számviteléről szóló 4/2013. (I. 11.) Korm. rendelet 32. § (1) és (4) bekezdése és a 35/A. § értelmében a helyi önkormányzat az éves költségvetési beszámolóját a Kincstárnak március 20-áig nyújtja be.

A 21. §-hoz

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-a alapján a szociális, gyermekjóléti és gyermekvédelmi közfeladat ellátásához az egyházi fenntartókat az állami, önkormányzati fenntartókkal azonos állami támogatás illeti meg. Az egyházi és az állami, önkormányzati fenntartású intézmények 2016. évi támogatásának kiegyenlítése céljából a szociális, gyermekjóléti és gyermekvédelmi területen támogatásrendezés szükséges.

Az egyházi fenntartóval a Kvtv. 41. § (9) bekezdés alapján a 41. § (7) bekezdés a)-c) pontjában meghatározott, a települési önkormányzatot, annak társulását, valamint az (1) bekezdés szerinti nem állami szociális fenntartót a támogató szolgáltatás, a pszichiátriai betegek részére nyújtott közösségi alapellátás, a szenvedélybetegek részére nyújtott közösségi alapellátás után kiegészítő támogatás illeti meg. A kiegészítő támogatás a 2016. évi központi költségvetés végrehajtása során az állami, illetve önkormányzati fenntartók ugyanezen szolgáltatásokon elszámolt működési, kiadás és bevétel egyenlegének rendezése alapján illeti meg.

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 3. § (2) bekezdése előírja az egyházi járadékalap és a kiegészítő járadék összegének éves valorizációját, illetve a tervezett és a tényleges éves átlagos leértékelési ütem közötti különbözet rendezését az érintett egyházakkal.

Az egyházak hitéleti és közcélú tevékenységének anyagi feltételeiről szóló 1997. évi CXXIV. törvény 6. §-a alapján a köznevelési közfeladat ellátásához az egyházi fenntartókat az állami, önkormányzati fenntartókkal azonos állami támogatás illeti meg. Az egyházi és az állami, önkormányzati fenntartású intézmények 2016. évi támogatásának kiegyenlítése céljából a köznevelésben a bekezdésekben jelzett támogatás-rendezés szükséges.

A 22. §-hoz

A hatályba léptető és a deregulációs rendelkezést tartalmazza.