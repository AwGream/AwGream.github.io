2009. évi CXVI. törvény indokolása

az egyéni vállalkozóról és az egyéni cégről szóló 2009. évi CXV. törvénnyel és a megtakarítások ösztönzésével összefüggő törvénymódosításokról

Első rész

A személyi jövedelemadót, a társasági adót és az osztalékadót és az egyszerűsített vállalkozói adót érintő módosítások

I. Fejezet

A személyi jövedelemadóról szóló 1995. évi CXVII. törvény módosítása

-----STARTING---POINT---ALTALANOS--- 

A törvény a személyi jövedelemadóról szóló 1995. évi CXVII. törvényt (a továbbiakban: Szja tv.) módosítja az egyéni vállalkozóról és az egyéni cégről szóló 2009. évi CXV. törvényben foglaltakkal összhangban.

A törvény tartalmaz megtakarítást ösztönző intézkedéseket. A tőzsdén kívüli ellenőrzött tőkepiaci ügyletekre vonatkozó szabályozás, a tartós befektetések hozamának kedvező adózási szabályai a befektetési hajlandóság ösztönzését szolgálják.

Válságkezelést szolgáló intézkedésként tartalmazza a törvény az egyéni vállalkozó, mezőgazdasági őstermelő veszteségelhatárolása adóhatósági engedélyeztetésének megszüntetését. A törvény továbbá a jogalkalmazás segítése érdekében egyéb módosításokat tartalmaz.

-----STARTING---POINT---RESZLETES---

Az 1. §-hoz

A törvény az Szja tv. általános rendelkezései között szabályozza egyes külföldről származó ellátások adóügyi megítélését. A törvény szerint a külföldi jog alapján járó - társadalombiztosítási, családtámogatási, szociális - juttatások adókötelezettségét a belföldi jog szerint járó hasonló juttatás adókötelezettségének megfelelően kell meghatározni.

A 2. §-hoz

A rendelkezés a közteherviselés rendszerének átalakítását célzó törvénymódosításokról szóló 2009. évi LXXVII. törvény rendelkezéseinek módosításával és kiegészítésével ad eligazítást a tevékenységekre jellemző kereset meghatározásához, megszüntetve ezzel azt a jogbiztonságot sértő hiányosságot, hogy nincs az Szja tv.-ben olyan értelmező szabály, definíció, amely alapján meg lehetne állapítani a tevékenységre jellemző keresetet.

Az egyéni vállalkozóról és az egyéni cégről szóló 2009. évi CXV. törvényben foglaltaknak megfelelően az egyéni vállalkozó, egyéni cég részére nem történik vállalkozói igazolvány kiállítása, a tevékenység végzésének a feltétele a tevékenység megkezdése szándékának és a végezni kívánt tevékenységeknek a bejelentése és nyilvántartásba vétele.

A társas vállalkozás fogalma kiegészítésre kerül az egyéni céggel és a szabadalmi ügyvivői irodával. A 2009. július 1-jével megszűnt közhasznú társaság kikerül a fogalomból.

A befektetési szolgáltató fogalmát a törvény a megtakarítások ösztönzését szolgáló módosításokkal összefüggésben pontosítja.

A 3. §-hoz

A módosítás hiánypótló rendelkezést tartalmaz, amely meghatározza a dolog, értékpapír, vásárolt jog, vásárolt követelés átruházásakor figyelembe vehető, más pénznemű szerzési érték forintra történő átszámításának szabályait, ugyanakkor a törvényben korábban szétszórtan elhelyezkedő devizaátszámítási szabályokat a könnyebb jogalkalmazás érdekében egy helyen és egységesen tartalmazza.

A (4) bekezdés lehetővé teszi, hogy azok a magánszemélyek, akik jellemzően devizában kapják a bevételeiket, a bérszámfejtéshez szükséges idő miatt, illetve egyébként egyszerűsítési célzattal továbbra is az eddigi szabályt, azaz továbbra is a megszerzés napját megelőző hónap 15. napján érvényes MNB hivatalos devizaárfolyamot, az árfolyam-lapon nem szereplő deviza esetében pedig az MNB által euróban közzétett árfolyamot alkalmazhassák.

A 4. §-hoz

Az Szja tv. 13. §-ának (1) bekezdése határozza meg azokat az eseteket, amikor a magánszemély adóhatósági közreműködés nélkül köteles bevallást adni. Az említett törvényhely tartalmában új o) pontja általános érvénnyel rögzíti, hogy a magánszemély akkor is adóhatósági közreműködés nélkül köteles bevallást benyújtani, ha adóját a törvény külön rendelkezése szerint a bevallásában kell (lehet) megállapítani.

Az 5. §-hoz

A közteherviselés rendszerének átalakítását célzó törvénymódosításokról szóló 2009. évi LXXVII. törvény rendelkezéseivel összefüggésben az egyéni vállalkozó kivét-kiegészítése összegének meghatározása pontosításra szorul. A kivét-kiegészítést nem a teljes osztalékalapra, hanem az abból megállapítható jövedelemre kell alkalmazni, mivel az osztalékalap gyakorta nem egyezik meg a ténylegesen a magánszemély által felhasználható jövedelemmel. A törvény meghatározza e jövedelem megállapításának szabályait.

Amennyiben az egyéni vállalkozó az Ekho. tv. rendelkezéseit alkalmazza, esetében a kivét-kiegészítés szabályait nem kell alkalmazni.

A 6. §-hoz

A törvény az adminisztráció egyszerűsítése érdekében megszünteti a veszteségelhatárolás engedélyeztetését.

A 7. §-hoz

Technikai jellegű módosítás, amely a közteherviselés rendszerének átalakítását célzó törvénymódosításokról szóló törvényben elfogadott rendelkezés helyét pontosítja.

A 8. §-hoz

A rendelkezés a NYESZ-számlán lévő követelés tartós befektetésbe történő átalakítási lehetőségéhez kapcsolódóan az adótámogatásra való rendeltetésszerű jogosultságot biztosító garanciális szabályokat illeszt a törvénybe.

A 9. §-hoz

A közteherviselés rendszerének átalakítását célzó törvénymódosításokról szóló 2009. évi LXXVII. törvény rendelkezéseivel összhangban pontosítani szükséges az Szja tv. 46. §-át megelőző alcímet.

A 10. §-hoz

A törvény megalkotja azokat a szabályokat, amelyeket az egyéni vállalkozónak egyéni cég alapításakor alkalmazni szükséges. Az egyéni vállalkozónak a cégbejegyző határozat jogerőre emelkedésének napját megelőző napon meg kell szüntetnie a tevékenységét. Ezért e napra vonatkozóan leltárt kell készítenie, amelyben eszközeit (követelések, tárgyi eszközök, nem anyagi javak, készlet) feltünteti, jelezve azt is, hogy az eszközök közül melyek kerülnek át az egyéni cégbe. Ugyanerre a napra meg kell állapítania az adókötelezettségét is a következők szerint: a leltárban feltüntetett, az egyéni cég tulajdonába adott eszköz alapító okiratban meghatározott értéke vállalkozói bevételnek, míg értékcsökkenési leírásként a tulajdonba adásig még el nem számolt, a tárgyi eszközök, nem anyagi javak nyilvántartása szerinti nettó értéke vállalkozói költségnek minősül. Egyebekben a megszűnésre vonatkozó szabályokat kell alkalmazni. A megállapított jövedelmet a magánszemély az adóévre vonatkozó egyéni vállalkozói adóbevallásában vallja be és az adót három egyenlő részletben, elsőként e bevallás benyújtására nyitva álló határidőig, a további két részt a következő két évben a személyi jövedelemadó bevallás benyújtására egyébként nyitva álló határidőig fizeti meg. Az egyéni vállalkozói tevékenység egyéni cég alapítása miatt történő megszűnése esetén a foglalkoztatási kedvezményre, a fejlesztési tartalékra, a nyilvántartott adókülönbözetre vonatkozó szabályok szempontjából, az előírt nyilvántartási kötelezettség betartása mellett - az egyéni vállalkozó döntése szerint -, az egyéni cég tulajdonába adott eszköz esetében érvényesített kisvállalkozói kedvezményre, a kisvállalkozások adókedvezményére vonatkozó szabályok szempontjából nem kell a magánszemély egyéni vállalkozói jogállását megszűntnek tekinteni.

A rendelkezés tartalmazza az egyéni vállalkozói tevékenység egyéni cégalapítással összefüggő megszűnése miatt keletkező adókötelezettség teljesítésére vonatkozó hároméves részletfizetés szabályt.

A 11. §-hoz

A törvény kiegészíti az egyéni vállalkozó adózására vonatkozó szabályokat. Az egyéni vállalkozói jogállás megszűnését követően, de az adott évről szóló adóbevallás benyújtásáig befolyt bevételt, illetve felmerült kiadást az adott adóévről szóló adóbevallásban figyelembe lehet venni. Az ezt követően befolyó, illetve felmerülő, a megszűnt egyéni vállalkozói tevékenységhez kapcsolódó bevételekre és kiadásokra az önálló tevékenység szabályai alkalmazandóak.

A törvény az adminisztráció egyszerűsítése érdekében megszünteti a veszteségelhatárolás engedélyeztetését.

A 12. §-hoz

A törvény a vállalkozói személyi jövedelemadózásról az átalányadózásra áttérő egyéni vállalkozókra vonatkozó szabályt fogalmaz meg, amely szerint az érvényesített adókedvezmények (kisvállalkozói kedvezmény, fejlesztési tartalék, nyilvántartott adókülönbözet, foglalkoztatási kedvezmény, kisvállalkozások adókedvezménye) szabályait az átalányadózás időszakában is alkalmazni kell.

A 13. §-hoz

Technikai jellegű módosítás a 7. §-ban foglalt módosítással összefüggésben.

A 14. §-hoz

A törvény megalkotja az egyéni vállalkozói tevékenység szünetelése esetén alkalmazandó szabályokat. Ezek szerint a tevékenység teljes adóévi szünetelése esetén, és amennyiben a korábban igénybe vett adókedvezményekkel összefüggésben adófizetési kötelezettség sem keletkezik, a tevékenységre vonatkozóan az adóévben adóbevallást nem kell tenni.

Az adóév utolsó napján szünetelő tevékenység esetében az adott adóévben adókedvezmények (kisvállalkozói kedvezmény, fejlesztési tartalék, nyilvántartott adókülönbözet, foglalkoztatási kedvezmény, kisvállalkozások adókedvezménye) érvényesítésére nincs lehetőség. Ha azonban korábban e kedvezményeket az egyéni vállalkozó érvényesítette és a feltételeknek a szüneteletetés alatt nem felel meg, akkor a visszafizetendő adót késedelmi pótlékkal együtt meg kell állapítani, be kell vallani, meg kell fizetni a szüneteltetés időszakában is.

Rendelkezést iktat be az egyéni vállalkozói tevékenység szünetelésének bejelentéséről az egyéni vállalkozó pénzforgalmi bankszámláját vezető hitelintézethez.

Az egyéni vállalkozói jogállás szünetelése megkezdését követően, de az adott évről szóló adóbevallás benyújtásáig befolyt bevételt, illetve felmerült kiadást az adott adóévről szóló adóbevallásban figyelembe lehet venni. Az ezt követően befolyó, illetve felmerülő, a szünetelő egyéni vállalkozói tevékenységhez kapcsolódó bevételekre és kiadásokra az önálló tevékenység szabályai alkalmazandóak minden olyan adóévben, amelyben a tevékenység minden nap szünetelt.

A 15. §-hoz

A törvény az ágazati szintű szabályozást törvényi szintre emelve módosítja a fizetővendéglátó tevékenységet folytató magánszemély tételes átalányadózásának szabályait. A magánszemély továbbra is akkor alkalmazhatja a tételes átalányadózást, ha a tevékenységet csak egy, kereskedelmi szálláshelynek nem minősülő ingatlanon folytatja, és szálláshely-nyújtása ugyanazon magánszemély tekintetében nem haladja meg évente a 90 napot.

A 16. §-hoz

A rendelkezés egy - a biztosítási szolgáltatások adómentességéhez kapcsolódó - adókikerülési lehetőséget iktat ki.

A hatályos szabályozás alapján a biztosítási szolgáltatások általában adómentesek, így adómentes az életbiztosítási szolgáltatás is, az adómentes életbiztosítási szolgáltatások köréből kivételként csak a tíz évet el nem elérő lejáratú életbiztosítás egyösszegű szolgáltatása van kizárva. Lehetséges olyan biztosítási konstrukció, amely a lejárat előtt szolgáltatást nyújtana - a hatályos szabályozás szerint adómentesen. Kisebb mértékben ugyan, de a nyugdíjbiztosítási konstrukciók is alkalmasak hasonló adómentes szolgáltatás nyújtására. Az ilyen és az ehhez hasonló konstrukciók nyilvánvalóan alkalmasak a kamatadózás vagy általában az adózás kikerülésére, amelyet indokolt megelőzni. Ugyanakkor a tartós befektetésekre vonatkozó új szabályozás kedvezményes adózásával összhangban, indokolt a biztosításokba fektetett összegek kivonásakor elért hozamok kedvezményes adózását is lehetővé tenni. Ezt a rendelkezés öt éven túli kivonás esetén a hozamrész felének, tíz éven túli kivonás esetén a hozamrész egészének az adóalapból történő kiemelésével oldja meg, ami gyakorlatilag a teljes hozamra 10, illetve nulla kulcs szerinti adózást jelent.

A 17. §-hoz

A nyugdíj-előtakarékossági számla nyugdíjszolgáltatás miatti vagy a tartós befektetésre történő átállás miatti megszűnésekor a nyugdíj értékpapír/letéti számlán lévő értékpapírt a magánszemély megtarthatja más, nem nyugdíj értékpapír/letéti számlán. Ilyen esetben a megtakarítási időszakban elért adómentesség továbbvitele érdekében indokolt, hogy szerzési értékként a megszűnés napján irányadó szokásos piaci érték, illetve az eredetileg megszerzésre fordított érték közül a nagyobbat vehesse figyelembe.

A 18. §-hoz

A törvény egyszerűsíti a magánszemély arra vonatkozó választásának végrehajtását, hogy a kamatjövedelmet eredményező egyes ügyleteket is ellenőrzött tőkepiaci ügyletnek tekintheti, és ezekre vonatkozóan is élhet a veszteségbeszámítással. Rendelkezést iktat be továbbá arra vonatkozóan, hogy

- tartós befektetési szerződést ugyanazon befektetési szolgáltatóval évenként csak egyet-egyet (megtakarításra, tőkepiaci ügyletekre) lehet kötni,

- a lekötött pénzösszeg meghosszabbítás esetén sem lehet kevesebb 25 ezer forintnál,

- a lekötés három éven belüli megszakítása esetén az adó mértéke 25 százalék helyett 20 százalék,

- befizetésnek minősül a nyugdíj-előtakarékossági számla megszüntetésekor, valamint az ötéves lekötési időszak megszűnésekor - az utóbbi esetben megszakítás nélkül újabb három és ötéves lekötési időszakra - a pénzügyi eszköz lekötési nyilvántartásba helyezése illetve további ott tartása is.

Egyértelművé teszi továbbá, hogy a lekötési időszakban a lekötött összeget és azok hozamait korlátlan számú, ismétlődő megbízásokra lehet felhasználni.

A 19. §-hoz

A hitelintézetekről és a pénzügyi vállalkozásokról szóló 1996. évi CXII. törvényben kibővült a készpénz-helyettesítő fizetési eszköz fogalma az olyan eljárásokkal, amelyek pl. a papír alapú utalványok helyett, elektronikus úton egyéni azonosító kártya-használattal oldják meg az egyes természetbeni juttatásokhoz való hozzájutást. A módosítás azonos feltételek teljesülése esetén nem tesz különbséget a papír alapú, illetve az elektronikus juttatási forma között, ugyanakkor továbbra is kizárja a bármire beváltható utalványt, illetve a korlátozás nélkül felhasználható készpénz-helyettesítő fizetési eszközt.

A 20. §-hoz

Az Szja tv. 1. és 10. számú melléklete e törvény 1. és 2. melléklete szerint módosul.

II. Fejezet

A társasági adóról és az osztalékadóról szóló 1996. évi LXXXI. törvény módosítása

Általános indokolás

A társasági adóról és az osztalékadóról szóló 1996. évi LXXXI. törvénnyel összefüggő módosítások az egyéni vállalkozóról és az egyéni cégről szóló 2009. évi CXV. törvényhez kapcsolódnak az új társasági adóalanyra vonatkozó szabályok megteremtése érdekében. Tartalmazza továbbá a törvény a fejlesztési adókedvezményt érintő egyes rendelkezések módosítását, illetve a válságkezelés érdekében a fejlesztési adókedvezményre vonatkozó feltételek teljesítésének átmeneti (2009. és 2010. adóévre) enyhítését, továbbá a veszteségelhatárolás szabályainak enyhítését az adminisztráció egyszerűsítése érdekében.

Részletes indokolás

A 21. §-hoz

A törvény új adózóként nevesíti a társasági adóalanyok között az egyéni céget.

A 22. §-hoz

A törvény a jogalkalmazás segítése érdekében pontosítja, illetve kiegészíti az ellenőrzött külföldi társaság fogalmát. Ennek keretében fogalmat ad a befektetői tevékenységre, továbbá egyértelművé teszi, hogy az adóvisszatérítéssel nemcsak a csoportos adóalanyiságnál csökkentendő az adó e fogalom alkalmazásakor. A törvény szerint tényleges tulajdonosnak akkor minősül a magánszemély, ha a külföldi társaságban közvetve (nemcsak közvetlenül) rendelkezik a szavazati jogok vagy a tulajdoni hányad legalább tíz (a korábbi huszonöt helyett) százalékával. Végül a törvény módosítja az ellenőrzött külföldi társaságra vonatkozó azon előírást, amely a tagok elismert tőzsdére történt bevezetés alapján nem tekinti a külföldi társaságot ellenőrzött külföldi társaságnak. A változás e tekintetben, hogy a menteséghez a külföldi társaságnak legalább egy olyan huszonöt százalékos részesedéssel rendelkező tagja kell, hogy legyen, amely már legalább öt éve be lett vezetve elismert tőzsdére.

A törvény az ingatlannal rendelkező társaság fogalmát kiegészíti azzal, hogy ha a külföldi nem nyilatkozik az illetőségéről akkor úgy kell tekinteni, hogy potenciálisan adóalany lehet, azaz az adózónak, amelyben részesedéssel rendelkezik, és belföldi illetőségű adózónak vagy külföldi vállalkozónak minősülő kapcsolt vállalkozásainak vizsgálnia kell, hogy a belföldi ingatlanjai értéke meghaladják -e az eszközök értékének 75 százalékát. Ezen kívül a fogalom kezeli azt az esetet is, ha a kapcsolt vállalkozások eltérő üzleti évet alkalmaznak. Erre vonatkozóan azt fogalmazza meg, hogy az adózók 2011-től, a naptári év július 31-éig tájékoztassák kapcsolt vállalkozásaikat a május 31-én rendelkezésre álló beszámolójuk adatai alapján. A kihirdetett szövegtől eltérően a fogalom nemcsak a belföldi ingatlannal rendelkező kapcsolt vállalkozások adatainak összeszámításáról rendelkezik, hanem valamennyi belföldi illetőségű és a külföldi vállalkozó adóalany eszközeinek összeszámításáról (akkor is, ha nincs ingatlanja), mivel csak így érhető el, hogy a csoporthoz tartozó (jellemzően a külföldi tulajdonossal rendelkező) holding ingatlannal rendelkezőnek minősüljön. Megfogalmazza továbbá a javasolt fogalom, hogy mely időpontra kell megállapítani a piaci árat, a melyre a figyelembe vett beszámoló mérlegforduló napját jelöli meg.

A törvény meghatározza továbbá az egyéni cég fogalmát is.

A 23. §-hoz

A törvény az átalakulással létrejött kettős könnyvitelt vezetőre vonatkozó előírásból elhagyja a jogelőd egyéni cégre vonatkozó kitételt, mivel a törvényben is megfogalmazott egyéni cég nem vezethet egyszeres könyvvitelt.

A törvény lehetővé teszi, hogy az egyéni cég az alapító egyéni vállalkozónál a személyi jövedelemadóról szóló törvény előírása szerint az alapításig keletkezett, és addig nem rendezett elhatárolt veszteséggel csökkentse az adózás előtti eredményét. Az adóalap-csökkentés lehetősége csak az egyéni cégbe átvitt eszközökkel arányos veszteségre vonatkozik.

A törvény szerint az egyéni cégnek az alapítását követően (bár nem jogutódja az alapító egyéni vállalkozónak) - ha az egyéni vállalkozó a megszűnésekor nem fizette meg a vállalkozói személyi adót - a kis- és középvállalkozások beruházási adóalap-kedvezményére, a mikro vállalkozások létszámnövelési kedvezményére, illetve a kis- és középvállalkozások adókedvezményére előírt szabályok szerint társasági adóként keletkezik kötelezettsége, ha egyéni cégként történő működése alatt következik be a jogosulatlan igénybevételt jelentő esemény. Hasonlóan fennáll az egyéni cég adókötelezettsége az egyéni vállalkozóként képzett és a megszűnéskor nyilvántartott fejlesztési tartalék, valamint a 10 százalékos adómérték alkalmazása miatt nyilvántartott adókülönbözet alapján is, ha az egyéni cég nem teljesíti a felhasználásra előírtakat. Az előzőekben megfogalmazott valamennyi kötelezettség meghatározásához - ha a vonatkozó rendelkezés a teljesítésre időszakot határoz meg - figyelembe kell vennie a kedvezmények érvényesítésétől az alapító egyéni vállalkozó megszűnéséig eltelt adóéveket is.

A 24. §-hoz

Az adminisztráció egyszerűsítése érdekében megszűnik a veszteségelhatárolás adóhatósági engedélyeztetése, veszteségelhatárolásra akkor lesz lehetőség, ha a negatív adóalap a rendeltetésszerű joggyakorlás elvének betartásával keletkezett. (Ez a módosítás vonatkozik az egyéni vállalkozóra is.)

A 25. §-hoz

A törvény rögzíti, hogy a 10 százalékos adómértékhez a jövedelem- (nyereség-) minimumra vonatkozó feltételt az egyéni cégnek az első adóévében az adóévi adatai alapján kell vizsgálnia. A törvény rögzíti, hogy e rendelkezések alkalmazásában jogelőd nélkül alakult adózónak tekintendő alapításkor az egyéni cég.

A 26. §-hoz

Technikai jellegű módosítás, amely a filmgyártási támogatáshoz kiadható támogatási igazolás feltételét a Tao. 8. §-ból „áthelyezi” a 22. §-ba.

A 27. §-hoz

A törvény szerint a jelenértéken legalább 3 vagy 1 milliárd forint - kis- és középvállalkozás legalább 500 millió forint - beruházáshoz igényelt fejlesztési adókedvezményhez a létszámot vagy a bérköltséget a beruházás megkezdése előtti adóév adata helyett az adózó - választása szerint - a beruházás megkezdését megelőző három adóév átlagához is viszonyíthatja. Ezt a törvény új beruházási programnak tekinti, amely - a fejlesztési adókedvezmény egyéb jogcímeitől eltérően - nem a Bizottsági engedély, hanem a csoportmentességi rendelet (800/2008/EK rendelet) alapján érvényesíthető, amely a Bizottsághoz történő bejelentés alapján 2010. január 1-jével hatályba léptethető.

A 28. §-hoz

A törvény a fejlesztési adókedvezményre vonatkozóan átmeneti (2009. és 2010. adóévre) enyhítést fogalmaz meg. E szerint, ha az adózó az említett két adóévben nem teljesíti a létszám vagy a bérköltség növelési feltételt, akkor - feltéve, hogy adókedvezményt sem vesz igénybe és létszámát, bérköltségét a beruházás megkezdésének évéhez mérve nem csökkenti - nem veszíti el a jogot az adókedvezményre. Az adózónak, ha élni kíván e lehetőséggel a bejelentést kell tenni a Pénzügyminisztériumhoz. A feltételek teljesítésének felfüggesztése az adókedvezmény 10 éves igénybevételi időtartamába nem számít be. Ha az adózó nem él e lehetőséggel, akkor nem vehet igénybe adókedvezményt és a már igénybevett összeget vissza kell fizetnie. A visszafizetésnek önellenőrzési pótlék felszámítása nélkül, 2009-től számítva, három adóévre elosztva tehet az adózó eleget, ha önellenőrzés alapján teljesíti e kötelezettséget.

Ha a két évet követően sem teljesíti az adózó a feltételt, akkor nem jogosult az adókedvezményre, és a már igénybevett támogatást önellenőrzési pótlék (ha maga tárja fel) vagy késedelmi pótlék és adóbírság megfizetése mellett vissza kell fizetnie.

Ezen kívül a törvény szerint a jelenértéken legalább 3 vagy 1 milliárd forint beruházáshoz igényelt fejlesztési adókedvezményhez a létszámot vagy a bérköltséget a beruházás megkezdése előtti adóév adata helyett a beruházás megkezdését megelőző három adóév átlagához is viszonyíthatja az adózó, ha a beruházást 2008. október 1. napja előtt kezdte meg és 2009-ben vagy 2010-ben helyezi üzembe.

Ezek a rendelkezések a Bizottsághoz történő bejelentés alapján lépnének hatályba.

A 29. §-hoz

Jogharmonizációs záradék.

A 30. §-hoz

A törvény a 3. számú mellékletében a vállalkozási tevékenység érdekében felmerült költségre vonatkozó fejezetet módosítja.

III. Fejezet

Az egyszerűsített vállalkozói adóról szóló 2002. évi XLIII. törvény módosítása

Általános indokolás

Az egyéni vállalkozóról és az egyéni cégről szóló 2009. évi CXV. törvénnyel összefüggésben lehetővé kell tenni az egyéni cég számára is, hogy adókötelezettségét az egyszerűsített vállalkozói adó szabályai szerint teljesítse. A törvény Eva tv.-t módosító szakaszai ennek törvényi keretét teremtik meg. Az egyéni cég az általános szabályok szerint lehet adóalany, viszont, ha egy eva-alany egyéni vállalkozó alapít egyéni céget, az egyéni vállalkozó adóalanyisága az egyéni vállalkozó jogállása megszűnése napjával szűnik meg, az egyéni cég pedig a társasági adó alanyává válik. Ez utóbbi esetben (az általános szabálytól eltérően) az egyéni cég négy adóév eltelte előtt is adóalany lehet a törvény szerint. A korlátolt és korlátlan mögöttes felelősséggel működő eva-alany egyéni cégre eltérő szabályok vonatkoznak a nyilvántartás vezetési kötelezettség, az eva-alap megállapítása, a személyi jövedelemadóval és a társasági adóval összefüggő adókötelezettségek tekintetében.

Részletes indokolás

A 31. §-hoz

A törvény kibővíti az eva alanyi körét az egyéni céggel. Az egyéni cég az általános szabályok szerint lehet eva-alany, így vonatkozik rá az az előírás, hogy az adóévet megelőző naptári évben és az azt megelőző adóévben nem alakulhat át, illetve nem lett új tagja (az öröklést kivéve).

A 2009. évi CXV. törvény (a továbbiakban: Evtv.) lehetővé teszi, hogy egyéni vállalkozó (maximum öt évig) szüneteltesse tevékenységét, ezért a törvény az adóalanyiság egyes feltételeinek (folyamatos működés, bevétel elszámolása) teljesítése alól mentesíti a tevékenységét szüneteltető egyéni vállalkozót általában, nem csak (a törvény alkalmazásában egyébként egyéni vállalkozónak tekintett) az ügyvédet, a szabadalmi ügyvivőt, a közjegyzőt és a bírósági végrehajtót, illetve a gyermekgondozási díjban részesülőt.

A 32. §-hoz

Az egyéni cég adóalanyisága a megszűnik, ha a tag úgy dönt, hogy korlátlan felelősségét korlátolt felelősségre változtatja. A megszűnés a módosítást követő nappal következik be.

Ha az egyéni vállalkozói tevékenységre jogosultság megszűnésére azért kerül sor, mert az egyéni vállalkozó egyéni céget alapít, az egyéni cég az alapító eva-alanyiságának megszűnését követő négy adóéven belül is jogosult lesz az evát választani, ha a törvény egyéb feltételeinek megfelel.

Az eva alany egyéni vállalkozó egyéni cég alapítása vagy egyéni cég vagyoni betétjének megvásárlása miatti megszűnésére vonatkozóan rendezi a tárgyi eszköz és immateriális dolog egyéni cég részére történő átadásakor keletkező jövedelem adózását.

Az egyéni cég tagjának halála esetén özvegye, özvegy hiányában vagy annak egyetértésével örököse, illetve a tag cselekvőképtelenségét vagy cselekvőképességének korlátozását kimondó bírósági határozat esetén a tag nevében és javára eljárva törvényes képviselője az egyéni cég tagjává válhat. Az ilyen jellegű tagváltozás nem érinti az eva-alany egyéni cég adóalanyiságát, ha az új tag úgy dönt, hogy az egyéni cég az Eva tv. előírásai szerint teljesíti adókötelezettségeit.

A 33. §-hoz

Ha az egyéni vállalkozói tevékenységre való jogosultság egyéni cég alapítása miatt szűnik meg, nem kell alkalmazni az egyéni vállalkozóra vonatkozó, a személyi jövedelemadó hatálya alá való visszatérésre előírt szabályokat.

A 34. §-hoz

A törvény az eva hatálya alá kerülő társasági adóalanyokra vonatkozó előírásokat kiterjeszti az egyéni cégre. Ennek megfelelően az egyéni cégnek is a jogutód nélkül megszűnő adózóra vonatkozó előírások szerint kell az áttérést megelőző adóévi adóval elszámolnia. Ez alól azonban esetében is kivétel a kis- és középvállalkozások adóalap-kedvezménye és adókedvezménye, a mikro vállalkozás által létszámnövelés címen igénybevett kedvezmény, a fejlesztési tartalék és a 10 százalékos adómérték érvényesítése miatt lekötött tartalék felhasználása. Ezen kedvezmények érvényesítése miatt a jogutód nélküli megszűnés szabályait nem alkalmazni, de ha eva-alanyként nem teljesíti az egyéni cég a feltételt, akkor a társasági adót eva-alanyként kell megfizetnie.

A 35. §-hoz

Az Eva tv. egyéni vállalkozói fogalma visszautal az Evtv. definíciójára. Új fogalomként kerül a törvénybe az egyéni cég, szintén az Evtv. meghatározására utalva.

Második rész

A közösségi vámjog végrehajtásáról szóló 2003. évi CXXVI. törvényt érintő módosítások

IV. Fejezet

A közösségi vámjog végrehajtásáról szóló 2003. évi CXXVI. törvényt érintő módosítások

Részletes indokolás

A 36. §-hoz

A 2003. évi XCII. törvény (a továbbiakban: Art.) rendelkezéseivel analóg módon szükséges törvényi szinten szabályozni azon feltételeket és alapvető szabályokat, amelyek esetében a vámhatóság kijelölt szerve által központosított utólagos ellenőrzés indítható.

Harmadik rész

A helyi adókat, az illetékeket és a gépjárműadót érintő módosítások

V. Fejezet

A helyi adókról szóló 1990. évi C. törvény módosítása

Általános indokolás

A helyi adókról szóló 1990. évi C. törvény (a továbbiakban: Htv.) módosítását a törvény négy ponton, az iparűzési adóügyek hatáskör-áttelepítésével, a könyvvezetést devizában vezető adózó iparűzési adóbevallásával, illetve az egyéni cégre vonatkozó új szabályokkal, továbbá a külföldön létesített telephelyről származó adóalap megállapításával összefüggésben érinti.

Részletes indokolás

A 37. §-hoz

A törvény - az iparűzési adóügyi hatáskör áttelepítésével és az iparűzési adóelőleg önadózással való megállapításával - összefüggésben rögzíti az előlegfizetés rendjét, abban a specifikus esetben, amikor az egyszerűsített vállalkozói adó alanya az eva hatálya alól kikerül.

A 38. §-hoz

A törvény a Htv. értelmező rendelkezései között szereplő vállalkozó fogalmat kiegészíti az egyéni céggel. Ezzel egyértelművé válik, hogy az egyéni cég is alanya a helyi iparűzési adónak és a vállalkozók kommunális adójának.

Mindemellett a törvény rögzíti a külföldi telephelyről származó - iparűzési adómentes - iparűzési adóalaprész fogalmát, akképp, hogy annak kiszámítása tekintetében az iparűzési adóalap-megosztási szabályokat rendeli alkalmazni.

VI. Fejezet

Az illetékekről szóló 1990. évi XCIII. törvény módosításához

Általános indokolás

A törvény az egyéni vállalkozói tevékenység megváltozott szabályaihoz történő harmonizáció mellett adminisztrációs egyszerűsítéseket, illetve a jogalkalmazást megkönnyítő pontosító rendelkezéseket tartalmaz.

Részletes indokolás

A 39. §-hoz

Az Itv. hatályos szabályai szerint csak a belföldön átvett ingó vagyontárgyakra terjed ki a törvény hatálya. A törvény rögzíti, hogy az Itv. szabályait minden Magyarországon nyilvántartásba vett gépjármű, továbbá a belföldi ingatlanvagyonnal rendelkező társaság vagyoni betétjének megszerzése esetén alkalmazni kell, az átadás helyétől függetlenül.

A 40. §-hoz

Rendelkezik arról, hogy adómentes a 10 000 forintot meg nem haladó követelés elengedése, ha a hitelintézet, befektetési szolgáltató, pénzügyi vállalkozás a nála vezetett számlákon a számla használatának befejezése után képződő követelését engedi el úgy, hogy ezzel a magánszeméllyel szemben minden követelése végérvényesen megszűnik.

A 41. §-hoz

A törvény a kisvállalkozói vagyon öröklési és ajándékozási illetékkedvezményére vonatkozó szabályokat hangolja össze az egyéni vállalkozói tevékenységre vonatkozó új szabályozással. Így megszűnik a tevékenység végzésének egyéni vállalkozói igazolvánnyal történő igazolásának kötelezettsége.

A törvény a hatályos kedvezményi szabályt ugyanakkor kiterjeszti arra az esetre, ha az egyéni vállalkozói vagyon örököse vagy az azt ajándékba kapó a vállalkozói vagyont nem egyéni vállalkozóként működteti, hanem egyéni cégébe vagy többségi tulajdonában álló gazdasági társaságába apportálja.

Az illetékalap-kedvezmény mértéke a törvény szerint nem változik a hatályos szabályozáshoz képest. Ha a vállalkozói vagyon örökség útján történő megszerzője a túlélő házastárs, akkor a kedvezmény a vállalkozói vagyon utáni illetékalap 50%-a, legfeljebb 5 millió forint, ha pedig más örökösről van szó, akkor 25%, legfeljebb 2,5 millió forint. Ez utóbbi illetékalap-kedvezmény vonatkozik arra, ha ajándékozás útján a vagyonszerzős vállalkozói vagyonhoz.

A 42. §-hoz

Tekintettel arra, hogy az egyéni vállalkozói tevékenységről szóló új szabályozás értelmében az egyéni cég és az egyéni vállalkozás élesen elhatárolható gazdálkodási formákká válnak, indokolt az egyéni cég, illetve a kisvállalkozásnak minősülő egyéb gazdasági társaságok vagyoni betétjei megszerzésére - a Bizottság 94/1069/EGK ajánlása szerinti cél, vagyis a kisvállalkozás működésének fenntartása érdekében - is kiterjeszteni az egyéni vállalkozói vagyon örökléséhez, illetve ajándékozásához kapcsolódó illetékalap-kedvezmény igénybevételének lehetőségét. A törvény szerint a kedvezmény mértéke, illetve igénybevételének szabályai megegyeznek a vállalkozói vagyon megszerzésére vonatkozó szabályokkal. Ennek megfelelően a kedvezmény igénybevételének elsődleges feltétele, hogy a vagyonszerző vagy vagyonszerzők nyilatkozatban vállalják, hogy a kisvállalkozást legalább három évig továbbműködtetik. Tekintettel arra, hogy egy gazdasági társaság működését a tagok összessége irányítja, a továbbműködtetésre vonatkozó vállalás teljesítése csak abban az esetben függ az örököstől, ha a társaságban meghatározó befolyással rendelkezik. Ellenkező esetben ugyanis nem feltétlenül van befolyása a társaság működtetésére.

A hagyaték, illetve az abban lévő vagyontárgyak a legtöbb esetben több örökös között oszlik meg, mégpedig egyenlő arányban. A törvény lehetőséget ad arra, hogy - amennyiben az örökösök által megszerzett vagyoni betétek aránya eléri a 50%-ot - az örökösök együttesen nyilatkozzanak arról, hogy a céget tovább működtetik.

A 43. §-hoz

Az Itv. hatályos szabályai szerint az Art. szerinti felügyeleti eljárás lefolytatása iránti kérelmért minden esetben 15 000 forintot kell fizetni. Tekintettel arra, hogy az ilyen kérelmek elbírálása a fellebbezési kérelmek elbírálásával azonos módon történik, azon döntések, illetve intézkedések vonatkozásban, melyek ellen fellebbezés benyújtásának is helye lett volna, indokolt a fellebbezési eljárás illetékével azonos mértékben megállapítani a felügyeleti intézkedés iránti kérelem illetékét. Ezzel egyszerűbbé tehető azon esetek illetékjogi kezelése is, amikor az ügyfél által megkésve benyújtott fellebbezésnek nevezett beadványt a hatóság, a kérelem valós tartalmát vizsgálva felügyeleti intézkedés iránti kérelemnek minősíti.

A 44. §-hoz

A hatályos szabályozás rögzíti, hogy a jogorvoslati eljárási illetékként megfizetett államigazgatási illeték visszatérítéséről a jogorvoslati eljárás során hozott határozatban kell rendelkezni. A gyakorlatban azonban sokszor problémát okoz, hogy a másodfokú határozat jogszerűségét felülvizsgáló bíróság nem rendelkezik az elsőfokú határozat elleni fellebbezési illeték visszatérítéséről, ennek pótlására ugyan a polgári perrendtartásáról szóló törvény szerint lehetőség van, ez azonban sokszor több hónapot vesz igénybe. Erre tekintettel a törvény lehetővé teszi, hogy az eljárást lezáró döntésre tekintettel hozott határozatban rendelkezzen akár a közigazgatási hatóság is az illeték visszatérítéséről. Ezáltal gyorsabbá válhat a jogorvoslati eljárási illeték visszatérítése.

Szintén a visszatérítés egyszerűsítést célozza az Itv. 32. §-ának a törvény által megállapított új (3) bekezdése, mely szerint az önkormányzati adóhatóság, illetve elsőfokú vámhatóság által hozott határozat elleni fellebbezés illetékét - amennyiben az elsőfokú határozat jogsértő volt - nem az állami adóhatóság, hanem az - Itv. 73. §-ának (3) bekezdése szerint - illetékbeszedési számlával rendelkező önkormányzati adóhatóság, illetve első fokú vámhatóság téríti vissza. Így kiiktatható ezen adóhatóságok és az állami adóhatóság közötti információcsere az illeték visszatérítése során.

A 45. §-hoz

A törvény lehetőséget biztosít arra, hogy törvény, kormányrendelet vagy az adópolitikáért felelős miniszter egyetértésével kiadott miniszteri rendelet a szakhatósági eljárás illetékének fizetési módját az Itv.-ben foglaltaktól eltérően, az alapeljárásért fizetendő igazgatási szolgáltatási díjra vonatkozó fizetési móddal azonosan állapítsa meg, ezzel is teljesebbé téve az egyablakos ügyintézést, könnyebbé téve az ügyintézést ezáltal csökkentve az ügyintézési időt.

A 46. §-hoz

2010. január 1-jétől életbe lép az az új szabályozás, mely az ingatlannal rendelkező társaság vagyoni betétjének megszerzését illetékkötelessé teszi. Ennek kapcsán a törvény hangsúlyosabbá teszi, hogy a gazdálkodó szervezetben fennálló vagyoni betét is ingónak minősül. Ez a hatályos szövegezésből is kiolvasható, hiszen e kategóriába tartozik minden ingatlannak nem minősülő dolog, így - mint ilyen - a vagyoni betét is. Tekintettel azonban arra, hogy a fenti kérdés ezidáig csak az ajándékozási illetékfizetési kötelezettséget érintette, a jövőben viszont a vélhetően nagyobb számú, illetve magasabb illetékalapot jelentő visszterhes ügyletekben is jelentőséget kaphat a kérdés megválaszolása, a törvény az esetleges jogviták elkerülése érdekében konkretizálja a fogalom-meghatározást.

Ezen túlmenően a szabályozás kijátszhatóságának kizárása érdekében a törvény meghatározza az ingatlanvagyonnal rendelkező társaság fogalmát is, rögzítve, hogy az Itv. alkalmazásában ingatlanvagyonnal rendelkező társaságnak kell tekinteni az ingatlanok tulajdonjogával közvetve - vagyis egy vagy több társaság közbejöttével - bíró társaságot is.

Az Itv. 102. §-a (1) bekezdésének sz)-t) pontjainak módosításával a törvény összehangolja az Itv. által használt fogalmakat az egyéni vállalkozói tevékenységről szóló új szabályozás szerinti terminológiával.

Rögzíti továbbá a törvény, hogy az Itv. 26. §-a (1) bekezdésének f) pontja szerinti - vagyis az új lakás szerzésére vonatkozó - illetékmentesség szabályainak alkalmazása során vállalkozónak kell tekinteni a vállalkozási tevékenységet végző egyéb szervezetet vagy jogi személyt (például önkormányzat) is.

VII. Fejezet

A gépjárműadóról szóló 1991. évi LXXXII. törvény módosítása

Általános indokolás

A törvény egy ponton érinti a gépjárműadó törvényt, nevezetesen a négykerekű segédmotoros kerékpárok kikerülnek a törvény hatálya alól.

Részletes indokolás

A 47-48. §-hoz

A négykerekű segédmotoros kerékpárok (köznapi nevén mopedautók) a 2009. áprilistól módosult közlekedési jogszabályok alapján közúti forgalomban különleges rendszámtáblával ellátva és a közlekedési igazgatási hatóság által forgalomba helyezve közlekednek. Ennek következményeként e járművek automatikusan a gépjárműadóról szóló 1991. évi LXXXII. törvény hatálya alá kerülnek, tehát adókötelessé válnak. A négykerekű segédmotoros kerékpárok maximális teljesítménye néhány kW lehet. Az egy gépjárműhöz kapcsolódó adóigazgatási költségek (két részletben történő fizetés esetén) sok esetben meghaladnák a bevételt. Ezért a törvény ezt a járműkört kiemeli az adóköteles járművek közül, az értelmező rendelkezések között pedig - összhangban a KRESZ szabályaival - definiálja a segédmotoros kerékpár fogalmát.

Negyedik rész

VIII. Fejezet

Az adózás rendjéről szóló 2003. évi XCII. törvény módosítása

Általános indokolás

Bővül a biztosítotti bejelentés kapcsán az állami adóhatóság adatszolgáltatási kötelezettsége, amit az adóhatóság az országos, illetve ágazati érdekegyeztetésben történő részvétel megállapítása céljából, a megállapításra külön törvényben feljogosított hatóság igénylése alapján teljesít.

Kiegészül a havi adó- és járulékbevallás adattartalma azokkal az adatokkal, amelyek szükségesek ahhoz, hogy e bevallás alapján az állami adóhatóság által teljesített adatszolgáltatás kiváltsa a NYENYI lapos adatszolgáltatást, továbbá az egyéni vállalkozók járulékfizetésének ellenőrzéséhez szükséges adatokkal.

A nehezen követhető, felderíthető, valamint a szerteágazó, bonyolult ügyekben központosított ellenőrzés elrendelésére, továbbá az ellenőrzések hatékonyságának növelése érdekében a célzott kiválasztási rendszer működtetésére a vámhatóság is jogosulttá válik.

Egyszerűsödnek és több helyen kiegészülnek a feltételes adómegállapításra, valamint a szokásos piaci ár megállapítására irányuló eljárás szabályai.

A törvény kiegészítő és pontosító jellegű rendelkezéseket tartalmaz az egyes nagy értékű vagyontárgyakat terhelő adóról szóló törvényhez, valamint a helyi iparűzési adóval összefüggő adóztatási feladatokhoz kapcsolódó eljárási szabályokhoz.

Részletes indokolás

A 49. §-hoz

A törvény az Országos Érdekegyeztető Tanácsról szóló 2009. évi LXXIII. törvény (a továbbiakban: OÉTtv.), valamint az ágazati párbeszéd bizottságokról és a középszintű szociális párbeszéd egyes kérdéseiről szóló 2009. évi LXXIV. törvény (a továbbiakban: ÁPBtv.) szabályaihoz kapcsolódva az Országos Részvételt Megállapító Bizottság (ORMB) és az Ágazati Részvételt Megállapító Bizottság (ÁRMB) határozathozatalát elősegítő adatszolgáltatás feltételeit teremti meg. E bizottságok megállapítják az Országos Érdekegyeztető Tanácsban, valamint az egyes ágazati párbeszéd bizottságokban részt vevő munkáltatói és munkavállalói érdekképviseletek súlyát. A törvény, figyelemmel a kétszeres adatigénylés tilalmának elvére is, az állami adóhatóságnál már rendelkezésre álló adatokból történő igényléssel teszi lehetővé az ÁMRB feladatai ellátása során - az ágazatban való részvételi arány, illetve az érdekképviselethez tartozó munkáltatók gazdasági súlyának megállapítását.

Az 50. §-hoz

Az (1) és (2) bekezdéssel összefüggésben: A foglalkoztatónak minősülő valamennyi adózó teljes körűen 2007. évtől az APEH-hoz elektronikus úton teljesíti, a magánszemélyhez kötött adatokat tartalmazó adó- és járulékbevallási kötelezettségét. Erre alapozottan már 2007-től napirenden van a Nyugdíjbiztosítási Egyéni Nyilvántartó lapos (NYENYI) adatszolgáltatás megszűntetése. Ez utóbbi adatszolgáltatást a foglalkoztatók közvetlenül a nyugdíjbiztosítási igazgatási szervek részére teljesítik, éves adatszolgáltatásként, az APEH részére teljesítendő havi adatszolgáltatás mellett. Ez a duplikáció indokolatlanul növeli a foglalkoztatói adminisztrációs terheket. A NYENYI lapos adatszolgáltatás azonban csak akkor szüntethető meg, ha a nyugdíjbiztosítási szervek e nélkül is hozzájutnak a biztosítottak éves konszolidált nyugdíjjárulék bevallási adataihoz. Ez esetben továbbra is a nyugdíjbiztosítási szervek rendelkezésére fognak állni a nyugellátások biztonságos megállapításához szükséges adatok. Ahhoz, hogy az adóhatóság a megfelelő adatokat biztosíthassa az Országos Nyugdíjbiztosítási Főigazgatóság részére, meg kell teremteni a NYENYI lapok és az Art. 31. § (2) bekezdése alapján bevallásban teljesítendő adatszolgáltatás teljes egyezőségét.

A (3) és (4) bekezdéssel összefüggésben: Amennyiben a hatályos szabályozásnak megfelelően a kiegészítő tevékenységet folytatónak nem minősülő egyéni vállalkozó az adóév egészére azt választotta, hogy a minimum járulékfizetési kötelezettségét társas vállalkozóként teljesíti, úgy jelenleg nem áll az állami adóhatóság rendelkezésére olyan információ, melynek alapján az egyidejűleg társas vállalkozóként is biztosított egyéni vállalkozó esetében teljességvizsgálatot végezhetne. Hasonló a helyzet akkor is, ha a társas vállalkozóként biztosított több gazdasági társaság személyesen közreműködő tagja. Annak érdekében, hogy az adóhatóság a jövőben teljes körűen vizsgálni tudja ezen egyéni vállalkozók, illetőleg egyidejűleg több gazdasági társaságban személyesen közreműködő tagok tekintetében is a járulék-bevallási és fizetési kötelezettség megtörténtét, szükséges a javasolt adatszolgáltatás törvényi előírása.

A fentieken túl az Art. 31. § (2) bekezdése 24. pontjának jelenleg hatályos szövege a törvény szerinti szöveg beiktatásával azért kerül elhagyásra, mivel 2010. januárjától megszűnik a felszolgálási díj után fizetendő nyugdíjjárulékot is magában foglaló nyugdíjbiztosítási járulékfizetés kötelezettsége, így értelemszerűen az azzal összefüggő adatszolgáltatási kötelezettség is értelmét veszti.

Az 51. §-hoz

Az egyes nagy értékű vagyontárgyakat terhelő adóról szóló 2009. évi LXXVIII. törvény alapján, ha a vagyoni értékű jog jogosítottja, mint adóalany adófizetési kötelezettségének nem tesz eleget, és vele szemben a végrehajtás sem vezet eredményre, az adótartozást a tulajdonosnak kell tulajdoni hányada arányában megfizetnie. Tekintettel azonban arra, hogy egy ilyen kötelezettség előírása csak határozattal lehetséges, a módosítás kiegészíti az Art. rendelkezéseit, miszerint az állami adóhatóság a tulajdonos adófizetési kötelezettségéről határozatot hoz.

Az 52. §-hoz

Annak érdekében, hogy a munkáltatók és a magán-nyugdíjpénztárak adminisztrációs terhei csökkenjenek, illetőleg a tagdíjakkal kapcsolatos ellenőrzési és behajtási feladatok ellátása hatékonyabbá váljon, 2007. január 1-jétől a munkáltatók és a kifizetők a tagdíjjal kapcsolatos bevallási és befizetési kötelezettségüket az állami adóhatósághoz teljesítik. A bevallási kötelezettségüknek a munkáltatók, illetve kifizetők a havi adó- és járulékbevallásukban tesznek eleget, amelynek adataiból az állami adóhatóság adatszolgáltatást teljesít a magán-nyugdíjpénztárak részére, biztosítva ezzel a tagdíjbefizetések pénztártagok számlájára való könyveléséhez szükséges adatokat. A könyveléshez szükséges adatszolgáltatás azonban csak hibátlan bevallások esetén történhet meg. A módosítás egyszerűsíti ezen hibás magán-nyugdíjpénztári tagdíj adatokat is tartalmazó bevallások kijavításának eljárási rendjét, oly módon, hogy az állami adóhatóság - a kialakításra kerülő pénztártagi adatbázis alapján - az általa hibásnak minősített bevallási adatokat azonnal, a bevallás beérkezését követően egyezteti a munkáltatókkal. Ezzel a jelenleginél gyorsabb eljárásra nyílik lehet őség.

A Tbj. jelenleg hatályos 26. § (7) bekezdése értelmében a külön jogszabály szerinti felszolgálási díj után a foglalkoztató 15%-os nyugdíjbiztosítási járulékot fizet, amely magában foglalja a nyugdíjjárulékot is. Ehhez igazodóan az Art. 31. § (2) bekezdésének 24. pontja az elektronikus úton benyújtandó bevallásban adatszolgáltatási kötelezettséget ír elő a foglalkoztatók számára a felszolgálási díj után fizetett nyugdíjjárulékot is magában foglaló nyugdíjbiztosítási járulék tekintetében, melyről az állami adóhatóság adatot szolgáltat a Nyugdíjbiztosítási Alap kezeléséért felelős nyugdíjbiztosítási szerv részére. Korábbi módosítás hatályon kívül helyezi a Tbj. 26. §-ának (7) bekezdését, s ezzel együtt a felszolgálási díj után fizetett nyugdíjjárulékot is magában foglaló nyugdíjbiztosítási járulékfizetési kötelezettséget. E kötelezettség megszűnése miatt 2010. január 1-jétől okafogyottá válik az Art. 31. §-a (2) bekezdésének jelenleg hatályos 24. pontjában előírt, foglalkoztatókat terhelő adatszolgáltatási kötelezettség, s ezzel együtt az adóhatóság kapcsolódó adatszolgáltatási kötelezettsége is az Országos Nyugdíjbiztosítási Főigazgatóság (ONYF) felé. Az Art. 52. § (7) bekezdésének ba) alpontjából elhagyásra kerül továbbá az Art. 31. § (2) bekezdésének 23. pontja szerinti (Start kártyákkal összefüggő) adóhatósági adatszolgáltatás az ONYF részére, mivel a Tny. törvény és annak végrehajtási rendelete értelmében a Start (PLUSZ, EXTRA) kártyával történő foglalkoztatásnak nincs relevanciája a nyugdíj-jogszerzés és a nyugdíjmegállapítás szempontjából, így ezen adatok átadásának célhoz kötöttsége sem biztosítható.

Az Art. 52. § (7) bekezdésének ba) pontjában szabályozott, az állami adóhatóságnak a nyugdíjbiztosításhoz történő adatszolgáltatását a törvény annak érdekében módosítja, hogy az állami adóhatóság által teljesített adatszolgáltatás kiváltsa a NYENYI lapos adatszolgáltatást. Az 52. § (7) bekezdés ba) pontja az önellenőrzés, illetve az adóhatósági ellenőrzés következtében utólag módosuló adatokra vonatkozó adatszolgáltatásra irányadó eljárási szabályokat is tartalmazza.

A helyi iparűzési adót működtető önkormányzatokat az állami adóhatóság a kincstári azonosítószám alapulvételével képzett technikai azonosító számon tartja nyilván. Az érintett önkormányzatok egyértelmű azonosítása érdekében szükséges, hogy az önkormányzati adóhatóság a helyi iparűzési adóval kapcsolatos iratokon a kincstári azonosítószámot feltüntesse.

Amennyiben az állami adóhatóság az önkormányzati adóhatóságnak felróható okból nem képes határidőben átutalni a települési önkormányzatot megillető összeget, úgy az ebből eredő kárt az érintett önkormányzatnak kell viselnie, és ebben az esetben indokolt mentesíteni az állami adóhatóságot a késedelmes utalás miatti kamatfizetési kötelezettség alól.

A helyi iparűzési adót körjegyzőség esetén is a körjegyzőséghez tartozó egyes települési önkormányzatok külön-külön működtetik, ezért a törvény egyértelművé teszi, hogy körjegyzőség esetén is települési önkormányzatonként kell teljesíteni az adatszolgáltatási kötelezettségeket.

Az 53. §-hoz

2008. január 1-jétől a vámhatóság látja el a környezetvédelmi termékdíjjal összefüggő adóhatósági feladatokat, ezért indokolt a vámhatóság hatáskörébe tartozó adókötelezettségekről szóló felsorolás kiegészítése a hivatkozott adónemmel.

Az 54. §-hoz

A hatályos szabályozás alapján kizárólag az állami adóhatóság esetében van lehetőség arra, hogy a legnehezebben követhető, felderíthető, valamint a szerteágazó, bonyolult ügyekben - elnöki döntés alapján - az illetékes területi igazgatóság helyett az ilyen ügyek felderítésére kijelölt, jelentős tapasztalattal, és speciális szakértelemmel bíró revizori állománnyal rendelkező igazgatóság járjon el. Tekintettel arra, hogy a költségvetési érdekeket súlyosan sértő, bonyolult és szerteágazó ügyek gyors, hatékony felderítése a vámhatóság által elvégzendő adóellenőrzések során is kiemelt jelentőséggel bír, indokolt a központosított ellenőrzés intézményének kiterjesztése a vámhatóságra is.

Az Art. 88/A. § (2) bekezdésének kiegészítése annak érdekében szükséges, hogy a jövedéki adóztatáshoz kapcsolódóan a szakmai tevékenységet minél szélesebben lefedő körben elrendelésre kerülhessen központosított ellenőrzés.

Az 55. §-hoz

A hatályos szabályozás kizárólag az állami adóhatóság esetében írja elő célzott kiválasztási rendszer működtetését, illetőleg olyan ellenőrzési irányelv elkészítését és közzétételét, amely az adóhatóság ellenőrzési kapacitásait a kiemelkedő jelentőségű területekre - így pl. az adóbevételi érdekeket leginkább sértő magatartásformákra, az adóbevételi szempontból legnagyobb kockázatot jelentő adózói csoportokra - összpontosítja. A célzott kiválasztási rendszer működtetése, az erőforrásoknak, a rendelkezésre álló kapacitásoknak az adóbevételi szempontból kiemelt kockázattal járó tevékenységekre, adózói csoportokra koncentrálása a vámhatóság vonatkozásában éppen úgy szükséges, mint az állami adóhatóság esetében, ezért indokolt a hivatkozott szabályok kiterjesztése a vámhatóság hatáskörébe utalt adókkal kapcsolatos ellenőrzésekre.

Az 56. §-hoz

A törvény Art. 92. § (4) bekezdésének új második mondatát megállapító rendelkezés - az Art. 89. § (1) bekezdés a) pontjában 2009. szeptember 1-től előírt, a csődeljárás alá került adózó kötelező ellenőrzését előíró szabályra tekintettel, az adózó érdekeit védő garanciális szabályként - kimondja, hogy a kötelező ellenőrzést a csődeljárás kezdő időpontjától számított 90 napon belül be kell fejezni. A 92. § (4) bekezdés felszámolási eljárásokkal kapcsolatos rendelkezésének módosítása pontosító jellegű: az egyszerűsített felszámolások esetén az 1991. évi XLIX. törvény (a továbbiakban: Csőd-tv.) hitelezői igénybejelentésre előírt új 180 napos szabályával összhangban kimondja, hogy az adóhatóság a tevékenység lezáró bevallás ellenőrzését a felszámolás közzétételétől számított 120 napon belül köteles befejezni.

Az 57. §-hoz

A hivatalos iratok elektronikus kézbesítéséről és az elektronikus tértivevényről szóló 2009. évi LII. törvény rendelkezései szerint, ha a címzett a hivatalos iratot a küldeménynek az elektronikus tárhelyén történő elhelyezését követő 5. munkanapon sem veszi át, úgy az iratot az ezt követő munkanapon kézbesítettnek kell tekinteni. E szabályozás eltér a postai küldemények esetében alkalmazandó kézbesítési vélelem szabályaitól annyiban, hogy postai küldemény esetében a kézbesítést a postának kétszer kell megkísérelnie, és kézbesítési vélelem csak a kézbesítés második megkísérlését követően áll be.

Adóügyekben a hatályos rendeleti szintű szabályozás szerint - hasonlóan a postai küldeményekre vonatkozó előírásokhoz - elektronikus úton kézbesített irat esetében is csak a kézbesítés ismételt meghiúsulása esetén áll be a kézbesítési vélelem. E szabályozás fenntartása indokolt, tekintettel arra, hogy ellenkező esetben várhatóan az ügyek jelentős részében kellene a kézbesítési vélelem megdöntése iránti kérelmekkel számolni, így a kézbesítési vélelemre vonatkozó szabályozás látszólagos egyszerűsítése valójában az ügyek jelentős részében az eljárás elhúzódásához vezetne.

Az 58. §-hoz

Tekintettel arra, hogy adóügyekben is lehetséges lesz az elektronikus ügyintézés, ezért indokolt a kézbesítési vélelmet, illetve a kézbesítés megdöntésének vélelmét az elektronikus kézbesítés esetkörére is kiterjeszteni.

Az 59. §-hoz

A joggyakorlat során felmerült értelmezési nehézségek kezelése érdekében a bekezdés szövegének pontosítása vált indokolttá.

A 60. §-hoz

A törvény egyszerűsít a határozat kötőerejének beálltához szükséges feltételeken, ezért a jövőben a kötőerő beálltához nem kellene egyoldalú eljárás esetén az érintett kapcsolt vállalkozások nyilatkozata arról, hogy a határozatot elfogadják-e.

A törvény szerint a szokásos piaci ár megállapítása iránti kérelmek eddigi hiteles fordítása helyett elegendő lesz a szakfordítás. A dokumentáció fordításánál pontosító szabály az, hogy két vagy többoldalú eljárásnál az adóhatóság felhívására az adózó csatolja az eljárás lefolytatásához szükséges dokumentáció angol nyelvű szakfordítását.

A 61. §-hoz

A feltételes adómegállapítási eljárásokhoz kapcsolódóan megjelenik egy új, speciális eljárás a határozat időbeli hatálya kiterjesztésének megítélését illetően. A jelenleg hatályos szabályok szerint a feltételes adómegállapítás az adóhatóságra csak változatlan tényállás mellett, az adott ügyben kötelező. A feltételes adómegállapítást érintő jövőbeli jogszabályváltozás, illetőleg a tényállás megváltozása (tartalmi változás) esetén - annak hatálybalépésétől, illetve időpontjától kezdődően - a feltételes adómegállapítás nem alkalmazható.

A gyakorlatban nehézségeket vet fel az, hogy a feltételes adómegállapítási határozatot a jogszabályváltozások vagy tényállásbeli változások érdemben érintik-e, vagy a határozat kötőereje szempontjából a változások irrelevánsak.

Ezért a törvény szerinti új eljárás lehetővé teszi, hogy ha tényállás vagy jogszabály-változás történik, speciálisan e kérdésben kérelmet lehet előterjeszteni az adópolitikáért felelős miniszternél csökkentett eljárási díj (eredeti díj 50 százaléka) mellett, amely kérelemre a minisztérium megállapítja, hogy a tényállás vagy jogszabály-változás érinti-e a határozat kötőerejét. A megváltozott tényállás/jogszabály-változás kihatásának minősítése az alaphatározatra kiterjedő hatállyal történik, az új intézmény az adózó jogbiztonságát növeli.

A 62. §-hoz

A jogalkalmazást segítő pontosítás. Az adóeljárásban az elkésett fellebbezés - tekintettel arra, hogy az megfelel a felügyeleti intézkedés iránti kérelem kritériumainak és figyelemmel a Ket.-ben rögzített tartalom szerinti elbírálás elvére is - érdemi vizsgálat nélkül nem utasítható el.

A 63. §-hoz

Az elektronikus közszolgáltatásról szóló 2009. évi LX. törvény (a továbbiakban: Eksz.) 2009. október 1-jei hatálybalépésével, valamint a Ket. ugyanilyen hatályú módosításával az elektronikus kapcsolattartásra vonatkozó rendelkezések jelentős része - kikerülve a Ket. szabályai közül - az Eksz.-ben kerülnek elhelyezésre. Ugyanakkor a 2010. január 1-jével hatályba lépő, a hivatalos iratok elektronikus kézbesítéséről és az elektronikus tértivevényről szóló 2009. évi LII. törvény is tartalmaz a Ket.-ben és az Eksz.-ben nem szabályozott, de kötelezően alkalmazandó rendelkezéseket, melyekhez szükséges hozzáigazítani az adóügyek elektronikus intézésének szabályairól szóló 34/2007. (XII. 29.) PM rendelet egyes rendelkezéseit, ennek keretében szabályozni szükséges az adóügyek elektronikus intézésének elektronikus kézbesítéssel kapcsolatos módját és technikai feltételeit is.

A 64. §-hoz

A jelenlegi szabályok szerint jövőbeni ügyletnek az adó feltételes megállapítása iránti kérelem benyújtását követően megkötött szerződés vagy más jogügylet minősül. A törvény bővíti az ügyleti kört, így a feltételes adómegállapítási eljárások kiterjednének a folyamatos teljesítésű ügyletekre is. A folyamatos teljesítés definíciója megegyezik a szokásos piaci ármegállapítási eljárásban használt fogalom-meghatározással.

Az eljárási szabályoknak a társasági adóról és az osztalék adóról szóló 1996. évi LXXXI. törvény rendelkezéseihez történő igazítása.

A 65. §-hoz

Az Art. mellékleteinek módosulása.

Ötödik rész

A társadalombiztosítás pénzügyi alapjait és a munkaerőpiaci alapot megillető egyes befizetéseket érintő módosítások

IX. Fejezet

A társadalombiztosítás ellátásaira és a magánnyugdíjra jogosultakról, valamint e szolgáltatások fedezetéről szóló 1997. évi LXXX. törvény módosítása

Általános indokolás

A törvény az egyéni vállalkozóról és az egyéni cégről szóló 2009. évi CXV. törvényhez kapcsolódó társadalombiztosítási szabályokat foglalja magában.

Részletes indokolás

A 66. §-hoz

A törvény az egyéni vállalkozóról és az egyéni cégről szóló 2009. évi CXV. törvénnyel és az Szja. törvény rendelkezéseivel összhangban lévő új fogalom-meghatározásokat tartalmaz.

A 67. §-hoz

Ha az egyéni vállalkozó bejelenti, hogy tevékenységét szünetelteti, a szünetelés ideje alatt nincs járulékfizetési kötelezettsége, ugyanakkor a nyugdíjhoz szükséges szolgálati időt sem szerez ez idő alatt.

A 68. §-hoz

A törvény meghatározza az egyéni vállalkozó és az egyéni cég tagja járulékfizetési kötelezettségének kezdő és befejező időpontját.

A 69. §-hoz

A törvény meghatározza, hogy a kiegészítő tevékenységet folytató vállalkozónak mely időszakok alatt nem kell egészségügyi szolgáltatási járulékot fizetnie.

X. Fejezet

Az egészségügyi hozzájárulásról szóló 1998. évi LXVI. törvény módosítása

Általános indokolás

Az egészségügyi hozzájárulásról szóló 1998. évi LXVI. törvény a 2010-től hatályba lépő járulékmértékek módosításával összefüggésben változik.

Részletes indokolás

A 70. §-hoz

A dupla ehofizetés elkerülése érdekében mentességi szabály vonatkozik a magánszemély azon osztalékjövedelmére, amelynek megfelelő összeg után a társas vállalkozás az adózott eredmény tagra eső arányos része alapulvételével 27 százalék ehot fizetett. A díjkiegészítés utáni ehofizetés szabálya nem vonatkozik továbbá arra az egyéni és társas vállalkozóra, aki a bevételének elszámolására az ekho rendelkezéseit választja.

A 71. §-hoz

Szövegpontosítás, amely egyértelműbbé teszi, hogy a kedvezményesen adózó béren kívüli juttatások után nincs ehofizetési kötelezettség.

A törvény a közösségi jog előírásaival összhangban biztosítja, hogy amennyiben egy másik uniós tagállamban biztosított (E101-es igazolással rendelkező személy), aki e másik tagállam biztosítási rendszerébe fizet járulékokat, az egyébként ehoalapot képező jövedelmei után ne fizessen Magyarországon egészségügyi hozzájárulást.

XI. Fejezet

A foglalkoztatás elősegítéséről és a munkanélküliek ellátásáról szóló 1991. évi IV. törvény módosítása

Részletes indokolás

A 72. §-hoz

Az Flt. 41. §-ának hatályos rendelkezései szerint a munkavállaló az egészségbiztosítási járulékalap alapulvételével köteles munkavállalói járulékot fizetni. Ez a rendelkezés azonban nem vonatkozik arra, aki öregségi, rokkantsági vagy baleseti rokkantsági nyugdíjban részesül, illetőleg arra jogosulttá vált. A hatályos törvényi rendelkezés nem tér ki a munkavállalói járulék alóli mentesítés tekintetében arra a személyre, aki szolgálati nyugdíjra vált jogosulttá. A módosítás ezt a hátrányos megkülönböztetést orvosolja azzal, hogy a szóban forgó járulékfizetési kötelezettség alól - hasonlóan a többi nyugellátás valamelyikére jogosulttá vált személyhez - mentesíti a szolgálati nyugdíjra jogosult személyt is, az e törvény kihirdetése napjától.

XII. Fejezet

A szociális igazgatásról és szociális ellátásokról szóló 1993. évi III. törvény módosítása

Részletes indokolás

A 73. §-hoz

A törvény - összefüggésben az Art. 16. § (6) bekezdését módosító rendelkezéssel - az országos és ágazati, ezen belül a megváltozott munkaképességű munkavállalókat foglalkoztató munkáltatóknál dolgozók helyzetével kapcsolatos kérdéseket tárgyaló Rehabilitációs Párbeszéd Bizottságban folyó érdekegyeztetésben részt vevő érdekképviseleti szervek súlyának megállapításához szükséges adatok állami adóhatóságtól való beszerzését teszi lehetővé az ORMB és az ÁRMB részére.

Hatodik rész

A számvitelről és a magyar könyvvizsgálói kamaráról, a könyvvizsgálói tevékenységről, valamint a könyvvizsgálói közfelügyeletről szóló törvényeket érintő módosítások

XIII. Fejezet

A számvitelről szóló 2000. évi C. törvény módosítása

Általános indokolás

A számvitelről szóló 2000. évi C. törvény (a továbbiakban: Szt.) módosítását a jogszabályi környezet változása, illetve a gyakorlatban felmerült kérdések egyértelmű rendezése indokolja.

Részletes indokolás

A 74. §-hoz

A törvény - hiánypótló rendelkezésként - tartalmazza az Európai Gazdasági Térség állama fogalom meghatározását, azonosan a más jogszabályokban foglaltakkal.

A 75. §-hoz

A törvény egyértelművé teszi, hogy abban az esetben, ha a külföldi pénzértékre szóló - beruházáshoz (a beruházással megvalósuló tárgyi eszközhöz), vagyoni értékű joghoz kapcsolódó - hiteltartozások, devizakötvény-kibocsátásból származó - beruházáshoz (a beruházással megvalósuló tárgyi eszközhöz), vagyoni értékű joghoz kapcsolódó - tartozások pénznemét (devizanemét) szerződésmódosítás keretében megváltoztatják, a korábban ezekhez kapcsolódóan elhatárolt árfolyamveszteség fennálló összegét emiatt nem kell megszüntetni, az vihető tovább az általános szabályok szerint.

A 76. §-hoz

A törvény a társadalombiztosítási járulék fogalmi meghatározásának 2010. január 1-jei változását vezeti keresztül a bérjárulékokra vonatkozó számviteli előírásokon.

A 77. §-hoz

A törvény hiánypótló rendelkezésként tartalmazza a követendő számviteli eljárást arra az esetre, ha a vállalkozó már nem kíván élni a sajátos egyszerűsített éves beszámoló készítésének a lehetőségével. Ez esetben a következő üzleti évben az általános beszámoló készítési szabályokat kell alkalmazni, azzal, hogy az új üzleti év nyitó adatai azonosak lesznek az előző, a sajátos egyszerűsített éves beszámolóval lezárt üzleti év záró adataival és a nyitó adatok nyitáskori korrekciójára nem kerül sor.

A 78. §-hoz

A törvény pontosítja a hatályos rendelkezéseket a tekintetben, hogy egyértelművé teszi, a pénznemek (devizanemek) közötti áttérést követő üzleti év könyveit, az elkészített külön mérlegnek megfelelően, a választott új pénznemben (devizanemben) kell megnyitni és vezetni.

A 79. §-hoz

A törvény a határon átnyúló szolgáltatásnyújtás átmeneti és alkalmi jellegének hatóság általi, egyedi konkrét esetekre vonatkozó minősítési lehetőségét tartalmazza, összhangban a szakmai képesítések elismeréséről szóló, az Európai Parlament és a Tanács 2005/36/EK irányelvével.

A 80. §-hoz

A megbízható és valós képet lényegesen befolyásoló hibák esetén az előző üzleti év beszámolóját - a hibák és azok hatásai bemutatása mellett - ismételten letétbe kell helyezni és közzé kell tenni. A gyakorlatban ez az ismételt letétbe helyezés és közzététel időben egybe eshet a következő üzleti év beszámolójának a letétbe helyezésével és közzétételével, amelynek mérlegében és eredménykimutatásában, külön oszlopban a lényeges hibák és azok hatásai is szerepelnek. Az ilyen esetekre tartalmaz a törvény mentesítést az ismételt letétbe helyezés és közzététel alól.

XIV. Fejezet

A Magyar Könyvvizsgálói Kamaráról, a könyvvizsgálói tevékenységről, valamint a könyvvizsgálói közfelügyeletről szóló 2007. évi LXXV. törvény módosítása

Általános indokolás

A könyvvizsgálói tevékenységről, valamint a könyvvizsgálói közfelügyeletről szóló 2007. évi LXXV. törvény (a továbbiakban: Kkt.) gyakorlati alkalmazása során felmerült kérdések rendezése céljából, illetve a Kkt. alapján létrehozott, a Könyvvizsgálói Közfelügyeleti Bizottság és a Magyar Könyvvizsgálói Kamara által működtetett közfelügyeleti rendszer működésének eddigi tapasztalatai, valamint a könyvvizsgálói közfelügyelet európai uniós és nemzetközi elvárásai alapján indokolttá vált a Kkt. módosítása.

Részletes indokolás

A 81. §-hoz

A törvény - hiánypótló rendelkezésként - tartalmazza az Európai Gazdasági Térség állama fogalom meghatározását, azonosan a más jogszabályokban foglaltakkal.

A 82. §-hoz

A törvény célja, hogy lehetővé tegye a kamarai tag könyvvizsgálók tagfelvételével egyidejűleg a jogszabályi kötelezettségen alapuló könyvvizsgálói tevékenység szüneteltetését.

A 83. §-hoz

A törvény a kamarai tag könyvvizsgálók minősítéséhez előírt szakmai gyakorlatra vonatkozó rendelkezést pontosítja.

A 84. §-hoz

A törvény kiegészítő rendelkezést tartalmaz az illetékes hatóságok közötti együttműködés feltételeit illetően, összhangban a 2006/46/EK irányelv 47. cikkének (3) bekezdésével.

A 85. §-hoz

A törvény előírja, hogy a közfelügyeleti rendszer működtetésében részt vevő Magyar Könyvvizsgálói Kamara a közfelügyelet alá tartozó tevékenységek tekintetében a más államok hatóságaival való együttműködése során (adatok, információk cseréje, vizsgálatok lefolytatása kapcsán) tett intézkedéseiről a közfelügyeleti rendszert irányító Könyvvizsgálói Közfelügyeleti Bizottságot folyamatosan tájékoztassa.

Hetedik rész

XV. Fejezet

A távhőszolgáltatás versenyképesebbé tételéről szóló 2008. évi LXVII. törvény módosítása

Részletes indokolás

A 86. §-hoz

A törvény a végrehajthatóság érdekében pontosítja, hogy az adóalapot nem az egyes tevékenységek eredménye, hanem az árbevétel alapján arányosítva kell meghatározni. A módosítás a 2009. évi adókötelezettségre is vonatkozik.

Nyolcadik rész

XVI. Fejezet

A szerencsejáték szervezéséről szóló 1991. évi XXXIV. törvény módosítása

A 87. §-hoz

A hatályos szabályozás értelmében az állami adóhatóság bírságot kiszabó döntései ellen fellebbezésnek van helye. A szerencsejáték ágazat felügyeletével kapcsolatos feladatokat a központi szerv látja el, ennek döntéseivel kapcsolatos fellebbezéseket az elnök bírálja el. 2010. január 1-jétől megszűnik a fellebbezési lehetőség, jogorvoslatot bíróság előtt lehet keresni.

Az új (7)-(9) bekezdésre azért van szükség, mert egyrészt meg kell felelni a személyes adatok védelméről és a közérdekű adatok nyilvánosságáról szóló 1992. évi LXIII. törvénynek. Másrészről az Alkotmánybíróság 144/2008. (XI. 26.) AB határozata követelményeivel és a bűnügyi nyilvántartási rendszerről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti biometrikus adatok nyilvántartásáról szóló 2009. évi XLVII. törvénnyel összhangban kell szabályozni azokat az ágazati törvényeket, amelyek munkavégzésre irányuló jogviszony létesítéséhez, illetve valamely bejelentéshez vagy hatósági engedélyhez kötött tevékenység gyakorlásához a bűnügyi nyilvántartásban kezelt adatokkal igazolható feltételt írnak elő.

A 88-89. §-hoz

A módosításra azért van szükség, hogy a játékkaszinók kínálatában megjelenhessenek a nemzetközi piacon forgalomban lévő pénznyerő automaták.

A 90. §-hoz

Amennyiben a pénznyerő automatát és játéktermet üzemeltető szervező személyi megfelelősége nem áll fenn, vagy elkésetten nyújtotta be a meghosszabbításra irányuló kérelmet, akkor az állami adóhatóság köteles engedélyeit érvényteleníteni. Indokolt törvényi szinten rendezni azt az esetet, amikor a szervező az érvénytelenítésre irányuló eljárással párhuzamosan igényel újabb engedélyt. Ebben az esetben az állami adóhatóságnak hivatalból van tudomása a személyi megfelelőség, mint engedélyezési feltétel hiányáról, így ezen engedélyezése eljárásokat további vizsgálat nélkül köteles lezárni.

-----STARTING---POINT---VEGE---

Kilencedik rész

Záró rendelkezések

XVII. Fejezet

Hatályba léptető rendelkezések

A 91. §-hoz

A törvény rendelkezései főszabály szerint kihirdetés követő napon lépnek hatályba.

A jogalkalmazást módosító rendelkezések nagyrészt 2010. január 1-jén, néhány módosítás jogtechnikai okokból pedig a kihirdetést követő, illetve a kihirdetést követő 8. napon lépnek hatályba.

A fejlesztési adókedvezmény feltételeinek könnyítését jelentő rendelkezések - tekintettel arra, hogy ahhoz az Európai Bizottság jóváhagyása szükséges - a Bizottság határozatát követő 15. napon lépnek hatályba, amelyről az adópolitikáért felelős miniszter a Magyar Közlönyben közzétett közleményben ad tájékoztatást.

XVIII. Fejezet

Módosító rendelkezések

A 92. §-hoz

A törvény szövegrész-cserékkel az egyéni vállalkozóról és az egyéni cégről szóló 2009. évi CXV. törvény rendelkezéseivel összhangban módosítja az Szja tv.-t, illetve egyéb pontosító rendelkezéseket tartalmaz.

A törvény adatvédelmi okokból pontosítja az útnyilvántartás vezetésének szabályait. A módosítás alapján az üzleti partnernek nem minősülő magánszemélyekhez (pl. betegét keresi fel orvosa) megtett utakról külön nyilvántartás vezetése szükséges, amely külön nyilvántartásba kizárólag az adóhatóság tekinthet be, és abból adatokat kizárólag jogszabálysértés alátámasztására használhat fel.

A 93. §-hoz

A törvény az egyéni cég fogalmának változásával összhangban technikai jellegű módosítást (a kis- és középvállalkozások adóalap-kedvezményéhez előírt feltétel nem teljesítése miatt előírt kétszeres adóalap-növelésre vonatkozó előírásból az egyéni cégre utaló rész elhagyását) tartalmaz.

A 94. §-hoz

Eltérő szabályok vonatkoznak az eva hatálya alatt a korlátolt vagy korlátlan mögöttes felelősséggel működő egyéni cégre, attól függően, hogy a számviteli törvény hatálya alá tartozik, vagy bevételi nyilvántartást vezet. A korlátlan mögöttes felelősséggel működő egyéni cégre a jogi személyiséggel nem rendelkező gazdasági társaságokra vonatkozó szabályok, míg a korlátolt mögöttes felelősséggel működő egyéni cégre a számviteli törvény hatálya alá tartozó jogi személyiséggel rendelkező gazdasági társaságokra vonatkozó szabályok lesznek alkalmazandók. A törvény erre figyelemmel tartalmazza azon pontosító rendelkezéseket, melyeket az új adóalany bevezetése szükségessé tett. A módosítások szabályozzák az egyéni cég adóalanyiságával összefüggésben az adóalanyiság feltételeit, a nyilvántartás vezetési kötelezettséget, az eva-alap megállapítását, a személyi jövedelemadóval és a társasági adóval összefüggő adókötelezettségeket.

A 95. §-hoz

A törvény az adminisztrációs terhek csökkentése jegyében megszünteteti az ajándékozás bejelentésre vonatkozó kötelezettséget egyes illetékmentes vagyonszerzések (pl.: a munkáltató által a munkavállalónak adott juttatások, közüzemi tartozások elengedése) esetében, továbbá kiterjeszti a mezőgazdasági termelő által, a termőföld vásárlása után igénybe vehető visszterhes vagyonátruházási illeték-mentességet a cserére is.

A 96. §-hoz

Az adótanácsadó, adószakértő, okleveles adószakértő fogalmak egységes kezelése oly módon valósul meg, hogy a törvény megszünteti e képesítések között a szabályozásbeli különbségeket.

A módosítás pontosítja az Art. felszámolási, illetve végelszámolási eljárásra vonatkozó bevallási szabályait, annak egyértelmű kimondásával, hogy mindkét esetben a záró bevallások közötti időszakról az általános szabályok szerint kell a bevallási kötelezettségeket teljesíteni.

A 2009. évi CVIII. törvénynek az Art. 175. § (9) bekezdését módosító rendelkezése az Art. 31. § (2) bekezdés szerinti bevallás benyújtására kötelezett adózó mellett az összesítő nyilatkozat benyújtására kötelezett adózó bevallási és adatszolgáltatási kötelezettségeinek teljesítését is elektronikus útra tereli. E rendelkezéssel való összhang megteremtése érdekében a törvény Art. 17. § (5) bekezdését módosító rendelkezése az elektronikus kapcsolattartáshoz szükséges ügyfélkapu létesítésére és az okmányirodai regisztráció adóhatósági bejelentésére irányuló kötelezettségek teljesítése körében a 31. § (2) bekezdés szerinti bevallás benyújtására kötelezett adózó mellett nevesíti az összesítő nyilatkozat benyújtására kötelezett adózót is.

A 97. §-hoz

Főszabály szerint az egyes nagy értékű vagyontárgyakat terhelő adóról az egyes adóalanyok a személyi jövedelemadóról szóló bevallásban, illetve társasági adóról szóló bevallásban, vagy az egyszerűsített vállalkozói adó bevallásában nyújtanak be bevallást. Vannak azonban olyan esetek, amikor ez nem indokolt, illetőleg túlságosan nagy terhet jelentene az adózók számára ez a rendelkezés. A munkáltatói adómegállapítás esetén nem lenne célszerű és méltányos, hogy a munkáltató kezelje a magánszemély adóalany egyes nagy értékű vagyontárgyakat terhelő adóval kapcsolatos adatait. Szintén nem cél, hogy az az adóalany, aki/amely bevallást helyettesítő nyilatkozat benyújtására jogosult bevallás benyújtása helyett, pusztán azért nyújtson be „nullás bevallást”, hogy egyes nagy értékű vagyontárgyakat terhelő adóról is számot adjon. Erre tekintettel a módosítás rögzíti azokat a kivételeket, amely esetekben az adóalanyok külön az erre a célra rendszeresített bevalláson teljesítik az egyes nagy értékű vagyontárgyakat terhelő adóra vonatkozó bevallási kötelezettségüket.

A 98. §-hoz

Pontosítást fogalmaz meg, mivel a kihirdetett rendelkezés a mulasztási bírság szankciót csak a 30 millió forint számított értékű ingatlanról benyújtandó bevallási kötelezettség elmulasztása esetére mondja ki, ugyanakkor az egyes nagy értékű vagyontárgyakat terhelő adóról szóló törvény szerint bevallást kell benyújtani arról az adóalany választása szerinti további ingatlanról is, amely ugyan a forgalmi értéke alapján mentesül az adófizetés alól, azonban az ingatlan számított értéke a 15 millió forintot elérte.

A 99. §-hoz

Az egyes nagy értékű vagyontárgyakat terhelő adó alapja - ingatlanok esetén - az ingatlan forgalmi értéke. Tekintettel arra, hogy a forgalmi érték alapvetően egy becsült összeg, a törvény 10%-os eltérés esetén mentesíti az adózót az önellenőrzési pótlék alól. Ismételt önellenőrzés esetén, vagy ha az önellenőrzés során feltárt eltérés nagyobb, mint 10%, az adózó az általános szabályok szerint fizet önellenőrzési pótlékot. A módosítás pontosítja a rendelkezést figyelemmel arra, hogy az egyes nagy értékű vagyontárgyakat terhelő adó megfizetése két részletben történik, amelyhez az önellenőrzési pótlék-számításnak is igazodnia kell.

A 100. §-hoz

A törvény Csőd-tv. 31. § (1) bekezdését módosító rendelkezése a 2009. szeptember 1. napját megelőző szövegváltozatnak megfelelő pontosítást tartalmaz az adóbevallási kötelezettséggel és az eredmény felosztása utáni zárómérleg készítéssel, valamint a felszámolás alatt álló gazdálkodó szervezet nyilatkozattételi kötelezettségével kapcsolatban.

A 101. §-hoz

A Tbj. módosításával összefüggő átvezetést tartalmaz.

A 102. §-hoz

Az „eho feltöltés” rendszerében a törvény olyan (a magánszemélyekre nézve kedvező) változtatást tartalmaz, hogy a 450 ezer forintos felső határig a feltöltést az egyes külön adózó jövedelmek utáni 14% eho mellett ne a foglalkoztatói - 2010-től már csak 2% mértékű - egészségbiztosítási járulék, hanem a 6% egyéni egészségbiztosítási járulék (4% természetbeni + 2% pénzbeli) beszámításával kelljen teljesíteni.

A 103. §-hoz

A munkavállalói, vállalkozói járulék elnevezésének változásával összefüggő átvezetést tartalmaz a társadalombiztosítási nyugellátásról szóló törvényt érintően.

A 104. §-hoz

A törvény az egységes jogértelmezést, valamint a gyakorlati végrehajtást segítő szövegpontosításokat tartalmaz. Kiegészítő rendelkezéseket tartalmaz továbbá a határon átnyúló könyvviteli szolgáltatás végzésére vonatkozó törvényi előírásokhoz kapcsolódóan, a tevékenység folytatásának bejelentése és a nyilvántartásba vétele tekintetében.

A 105. §-hoz

A törvény a kamara által nyilvántartásba, illetve jegyzékbe vettek adataiban bekövetkezett változások közzététele kapcsán tartalmaz egyszerűsítést.

A 106. §-hoz

A törvény arra tekintettel, hogy az Európai Bizottság eljárást kezdeményezett Magyarország ellen, mivel álláspontja szerint a magyar állampapír vásárlására vonatkozó előírás ellentétes a tőke szabad mozgásának elvével - így az EK Szerződés 56. cikkével és az EGT-megállapodás 40. cikkével - és hatását tekintve hátrányos a más tagállamok vagy EGT-országok által kibocsátott állampapírokba történő hasonló befektetésekkel szemben, törli e kötelezettséget a feltételek közül.

A 107. §-hoz

Pontosító jellegű jogtechnikai módosítás.

A 108. §-hoz

A törvény szövegrész-cserékkel pontosítja a következőket:

- a lakáscélú munkáltatói támogatás nyújtása a kincstári körbe tartozó munkáltatók esetében történhet a Magyar Államkincstár útján is, a munkáltató által ilyen jogcímen adható összeg maximuma az ötévenként adható 1 millió forintról 5 millió forintra nő;

- a lakáscélú munkáltatói támogatás felhasználható lakás zártvégű lízingbe vételére is;

- a 2010-től változó adókötelezettségű üzemanyag-megtakarítás is a nem önálló tevékenység bevételének minősül;

- a személyes közreműködői díj-kiegészítésről kiadandó igazolásról adatszolgáltatási kötelezettség előírása;

- az adóelőleg levonásánál nem kell figyelembe venni az önkéntes pénztárakba fizetett munkáltatói adományokat sem;

- a közterhek halmozott fizetésének elkerülésére ad megoldást, ha a magánszemély saját maga köteles a foglalkoztatói tb-járulék megfizetésére (jellemzően külföldi kifizető esetében), és azt költségként nem érvényesítheti a bevételével szemben.

A külföldi szervezetre vonatkozóan egyértelművé teszi a törvény, hogy akkor válik adóalannyá a külföldi személy, vagy a külföldi illetőségű, ha az illetősége szerinti állammal nincs egyezménye Magyarországnak a kettős adóztatás elkerülésére a jövedelem- és vagyonadók területén. E mellett rendelkezik arról a törvény, hogy az adóalapnak nem része a Magyar Nemzeti Vagyonkezelő Zártkörűen működő Részvénytársaság, a Magyar Fejlesztési Bank Részvénytársaság, a Magyar Export-Import Bank Részvénytársaság, a Magyar Exporthitel Biztosító Részvénytársaság

A törvény általános előírásként rendelkezik arról, hogy a külföldön levont osztalékadó ráfordításként elszámolt összege növeli az adóalapot. Az így megállapított adóalapra számított adóba azonban - azon nem változott előírás alapján, hogy a belföldi adóba beszámítható összeg nem lehet több, mint a külföldi jövedelemre (amelyet az adóalapra vonatkozó előírások szerint kell megállapítani) jutó adó - csak akkor lehet beszámítással élni, ha az osztalék adóköteles.

Annak érdekében, hogy az önkormányzatok minél hamarabb hozzájussanak az őket megillető helyi iparűzési adóbevételekhez, az állami adóhatóság az adózók bevallásaihoz köthető befizetéseket a bevallás (így a befizetés) esedékességét megelőző munkanapon - előzetesen számított adatok alapján - megelőlegezi. Ha az adózó bevallásának feldolgozását követően azonban kiderül, hogy a megelőlegezett összeghez képest az önkormányzat további összegekre jogosult, illetőleg kevesebb illeti meg, az állami adóhatóság további utalást teljesít, vagy visszaköveteli az önkormányzatot meg nem illető összeget. A megelőlegezendő összegek minél pontosabb meghatározása érdekében a módosítás kimondja, hogy az éves bevalláshoz kapcsolódó előzetes átutalás esetén nettó módon kell az önkormányzatot megillető összeget meghatározni, azaz a figyelembe kell venni az esetleges visszaigénylések összegét is.

Annak érdekében, hogy az állami adóhatóság az önkormányzatok adatszolgáltatása alapján gyorsan és pontosan tudja a helyi iparűzési adóval kapcsolatos adóztatási feladatokat ellátni, a törvénymódosítás az önkormányzati adatszolgáltatással összefüggésben kimondja, hogy azt az önkormányzatok elektronikus úton teljesítik az állami adóhatóság felé.

A törvény az adminisztráció egyszerűsítése érdekében törli a hitelintézet ellenőrzési kötelezettségére vonatkozó rendelkezést abban az esetben, ha a fennálló követelést az adós és családja megélhetési ellehetetlenülésének megelőzése érdekében engedik el.

A 109. §-hoz

A törvény kiegészíti a közteherviselés rendszerének átalakítását célzó törvénymódosításokról szóló törvényben elfogadott rendelkezést azzal, hogy amennyiben a társas vállalkozás személyes közreműködő tagja az Ekho tv. rendelkezéseit alkalmazza, esetében személyes közreműködői díj-kiegészítés szabályait nem kell alkalmazni.

A 110. §-hoz

A törvény szövegrész-cserével kiegészíti a közteherviselés rendszerének átalakítását célzó törvénymódosításokról szóló törvényben foglalt, az adóelőleg alapjának megállapítására vonatkozó rendelkezéseket az adóalap-kiegészítés meghatározásának módjával, illetve meghatározza, hogyan számítandó az adóelőleg alapja abban az esetben, ha a jövedelem után a magánszemély kötelezett a társadalombiztosítási járulék megfizetésére.

A 111. §-hoz

A módosítás az EU, az EGT vagy az OECD valamely tagállamában elismert tőzsdére bevezetett hitelviszonyt megtestesítő értékpapír kamatának a forrásadó alóli mentesítését rendeli (hasonlóan az állampapírokhoz).

A 112. §-hoz

A törvény fenntartva a Htv. 43. §-ának Krtv.-vel már megállapított szövegét, azt irányozza elő, hogy a helyi adóügyben és az önkormányzati adóhatóság hatáskörébe tartozó más ügyben a felettes hatóság megváltoztató döntést is hozhat. Természetesen az ilyen döntéssel szemben a törvény lehetővé teszi a bírósági felülvizsgálatot.

A 113-114. §-hoz

A módosítás lehetővé teszi, hogy az ún. forgalmazási célú illetékkedvezményt, illetve mentességet minden olyan vállalkozó igénybe vegye, mely pénzügyi lízingtevékenységet is végez, függetlenül e tevékenységnek a teljes tevékenységéhez viszonyított arányától.

A 115. §-hoz

A törvény egyfelől egyértelművé teszi, hogy a visszterhes vagyonátruházási illeték általános mértéke 4%, másfelől rendelkezik a mérték-szabálynak résztulajdon, vagyoni értékű jog és vagyoni értékű joggal terhelt ingatlan szerzés esetére vonatkozó alkalmazásáról.

A 116. §-hoz

Az eljárási szabályoknak a társasági adóról és az osztalékadóról szóló törvény rendelkezéseihez való igazítása.

A 117. §-hoz

Ha az adózó bevallása, önellenőrzése, vagy adóhatósági ellenőrzés során kiderül, hogy az önkormányzat részére több helyi iparűzési adóbevétel került átutalásra, mint amennyi ténylegesen megilleti, az állami adóhatóság 30 napos határidő tűzésével felszólítja az érintett önkormányzatot a részére jogosulatlanul kifizetett összeg visszatérítésére. A határidő eredménytelen eltelte esetén az állami adóhatóság az önkormányzat költségvetési számlája terhére hatósági átutalási megbízást bocsát ki, végső esetben pedig a következő kiutalásba a vissza nem fizetett összeget beszámítja.

A 118. §-hoz

Amennyiben valamely települési önkormányzat helyi iparűzési adó vezet be, úgy az érintett önkormányzat nyilvántartásba vétele, valamint az önkormányzatot megillető helyi iparűzési adóval kapcsolatos átutalások teljesítése érdekében az önkormányzati adóhatóságnak közölnie kell az állami adóhatósággal a települési önkormányzat kincstári azonosítószámát, valamint számlaszámát.

A 119. §-hoz

Az eljárási szabályoknak a társasági adóról és az osztalékadóról szóló törvény rendelkezéseihez való igazítása.

A 120-121. §-hoz

A rendelkezés szerint az önkormányzati adóhatóság nyilatkozata alapján gyakorolja az APEH a fizetési könnyítéssel, tartozás elengedéssel kapcsolatos hatásköröket a helyi iparűzési adót illetően, a jogorvoslati eljárás kivételével.

A 122. §-hoz

Eho. szövegpontosítást tartalmaz.

A 123. §-hoz

A törvény pontosítja a Krtv. 212. §-ának szövegét annak érdekében, hogy az adózók a 2010. adóévben kezdődő iparűzési adóelőleg fizetési időszakra fizetendő adóelőleg-részleteket jogszerűen tudják teljesíteni.

A 124-125. §-hoz

Az Art. szerint az adóhatóság az adózó adószámláján kötelezettséget csak bevallás vagy az adóhatóság vagy más hatóság határozata alapján tarthat nyilván. A 2009. évre vonatkozó helyi iparűzési adóbevallást, amelyben az adó-előlegfizetési kötelezettség adatai is szerepelnek, még az önkormányzati adóhatósághoz kell benyújtani. Az önkormányzati adóhatóság e bevallás adatairól - többek között az előlegadatokról - csak adatot szolgáltat az állami adóhatóság részére, a bevallást magát nem adja át. Ebből következik, hogy az az adóhatóság, amelyhez már pl. a 2010. szeptember 15-én esedékes előleget meg kell fizetni, nem rendelkezik az adószámlán a kötelezettség előírásának alapjául szolgáló okirattal. Az esetleges jogviták elkerülése érdekében a módosítás kimondja, hogy ez esetben az állami adóhatóság az önkormányzati adóhatósághoz benyújtott bevallásban szereplő adóelőleg összegét - az önkormányzati adóhatóság adatszolgáltatása alapján - az adózó adószámláján önkormányzatonkénti bontásban tartja nyilván.

Annak érdekében, hogy az állami adóhatóság az önkormányzatok adatszolgáltatása alapján gyorsan és pontosan tudja a helyi iparűzési adóval kapcsolatos nyilvántartását felépíteni, illetőleg frissíteni, továbbá ezen adónem tekintetében az adóztatási feladatokat ellátni, a törvénymódosítás az önkormányzati adatszolgáltatással összefüggésben kimondja, hogy azt az önkormányzatok elektronikus úton teljesítik az állami adóhatóság felé.

A 2010. évi adóelőleg összegét érintő módosításokról - előlegmérséklés, valamint a 2009. adóévre benyújtott önellenőrzés - az önkormányzati adóhatóságnak tájékoztatnia kell az állami adóhatóságot annak érdekében, hogy a 2010. évi adóelőleg összegét az állami adóhatóság a módosításoknak megfelelően korrigálhassa, és a helyes összegben vegye figyelembe.

Annak érdekében, hogy az állami adóhatóság a települési önkormányzatot megillető helyi iparűzési adóval kapcsolatos átutalásokat teljesíthesse, szükséges azon számlaszám közlése, amelyre az átutalást teljesíteni kell. Amennyiben az állami adóhatóság a települési önkormányzatot megillető összeget azért nem képes átutalni, mert a települési önkormányzat számlaszámát határidőben nem közölte, úgy az ebből eredő kárt az érintett önkormányzatnak kell viselnie, és ebben az esetben indokolt mentesíteni az állami adóhatóságot a késedelmes utalás miatti kamatfizetési kötelezettség alól.

A 126. §-hoz

A normál, vagyis naptári évvel egyező adóévet alkalmazó adózókhoz hasonlóan egyértelműsíteni szükséges a naptári évtől eltérő üzleti évet választó adózók vonatkozásában is az elévülés speciális szabályait a helyi iparűzési adó hatáskörök áthelyezésének átmeneti időszakáig tartó adómegállapítási időszakok tekintetében. Az eltérő üzleti évesekre vonatkozóan az önkormányzati adóhatóság adómegállapítási joga a 2009. évben kezdődő adóév utolsó napjától számított két év elteltével évül el.

A 127. §-hoz

A válság megoldására indított program keretében csökkentett munkaidőben foglalkoztatott munkavállaló, aki egyidejűleg vállalkozóként is tevékenykedik, a törvény alapján visszamenőlegesen is alkalmazhatja a másodfoglalkozású vállalkozókra irányadó járulékfizetési szabályokat.

A 128. §-hoz

A törvény kedvezményt biztosít azok számára, akik a 2009. július 1-jéig hatályos járulékmérték ismeretében tettek olyan nyilatkozatot, amely arra vonatkozott, hogy a foglalkoztatójuk által fizetendő - 2009. július 1-jéig egységesen 5%-os mértékű - egészségbiztosítási járulék az adóévben várhatóan eléri a 450 ezer forintot.

Az Szja tv. 69. § (8) bekezdés c) pontjában foglalt rendelkezéssel összhangban a törvény biztosítja, hogy a naptári évtől eltérő (2009. év közben kezdődő) üzleti év szerint adózó vállalkozás a reprezentáció és az üzleti ajándék utáni eho-fizetési kötelezettségét a 2009-ben érvényes 11%-os mértékkel teljesítse.

A 129-130. §-hoz

A rendelkezés a Munkaerőpiaci Alapot megillető járulékok elnevezésének változásával összefüggésben a társadalombiztosítási járulékokra vonatkozó átmeneti szabállyal összhangban lévő átmeneti szabályt fogalmaz meg.

A 131. §-hoz

A helyi iparűzési adóval kapcsolatos hatáskörök állami hatósághoz történő telepítésével összefüggő szövegpontosítás, amely rögzíti, hogy az ideiglenes jelleggel végzett iparűzési tevékenység után fizetendő iparűzési adóról a tevékenység befejezésének napján kell bevallást teljesíteni az állami adóhatósághoz.

A 132. §-hoz

A joggyakorlat során felmerült értelmezési nehézségek kezelése érdekében a bekezdés szövegének pontosítása vált indokolttá.

A 133. §-hoz

A nem önálló tevékenységből származó jövedelemnek tekintendő bevételek körének pontosítása az Szja tv. módosításaival összhangban.

A 2003. évi CXXVIII. törvény a Magyar Köztársaság gyorsforgalmi közúthálózatának közérdekűségéről és fejlesztéséről 1. számú melléklete tartalmazza a törvény alkalmazási körébe tartozó gyorsforgalmi utak neveit és típusait. A törvény mellékleti részében az M3 Vaja - Vásárosnamény szakasza 2x1 sávos autóútként szerepel, azonban az azóta megszületett kormányzati döntéseknek megfelelően a gyorsforgalmi út végleges autópálya keresztmetszettel, 2x2 sávon épül meg tekintettel arra, hogy a Záhonyi komplex programhoz és a térségfejlesztés terveihez magasabb szolgáltatási szintű útszakasz megvalósítása szükséges. Az Európai Uniós finanszírozási forrás tervezett felhasználásának ütemezése indokolja a melléklet e tételének soron kívüli módosítását.

XIX. Fejezet

Hatályon kívül helyező rendelkezések

A 134. §-hoz

A törvény a jogszabályváltozásokkal és e törvény módosításaival összhangban hatályon kívül helyezi az Szja tv. feleslegessé vált szövegrészeit, illetve rendelkezéseit.

Hatályon kívül kerül az 1993-at megelőzően külföldi pénzeszközből alapított alapítványi juttatás adómentességi szabálya, továbbá - a közcélú adományok kedvezményének megszűnésével összefüggésben - az a rendelkezés, amely szerint adómentes az olyan vállalkozási tevékenységet nem folytató (köz)alapítványtól, egyesülettől kapott juttatás, amely nem bocsát ki adókedvezmény igénybevételére jogosító igazolást.

A 135. §-hoz

Az egyéni cégről szóló törvénnyel összhangban hatályon kívül helyezésre kerül a Tao. törvény azon adóalap-korrekciós tétele, amely az egyéni vállalkozásról szóló 1990. évi V. törvény alapján létrehozott egyéni cég átalakulásakor a jogutódra vonatkozott.

Ezen kívül hatályon kívül helyezi a törvény a veszteség adóhatósági engedélyezésére vonatkozó előírást.

A 136. §-hoz

Tekintettel arra, hogy az Evtv. hatálya kiterjed a gyógyszerészeti magántevékenység folytatásához szükséges engedéllyel rendelkező magánszemélyre is, szükségtelen külön felsorolni az Eva tv. egyéni vállalkozói fogalma alatt. Hasonló okok miatt kerül hatályon kívül az európai közösségi jogász is a felsorolásból, figyelemmel arra, hogy európai közösségi jogászként csak ügyvéd tevékenykedhet, ezért elhagyható a külön nevesítés.

A 137. §-hoz

Az Itv. 2009. január 23-ától hatályos 24. §-ának (3) bekezdése rendelkezik a gépjárműhöz, pótkocsihoz kapcsolódó vagyoni értékű jog megszerzése után fizetendő illeték mértékéről. Ezzel a módosítással az Itv. 13. §-ának (6) bekezdése feleslegessé vált, így indokolt annak hatályon kívül helyezése.

A 138. §-hoz

Az adminisztráció csökkentése érdekében előírt módosítás.

A hatályos szabályok szerint az adózó az éves jelentéstételi kötelezettsége keretében az állami adóhatóság által rendszeresített elektronikus űrlapon tájékoztatja az adóhatóságot a szokásos piaci árat megállapító határozatban rögzített kritikus feltételek, tények, körülmények megváltozásáról, illetőleg annak hiányáról.

Eltörli az éves jelentéstételi kötelezettséget.

A 139. §-hoz

Szövegpontosítást tartalmaz.

A 140. §-hoz

Az állami vagyonra vonatkozó jogszabályi rendelkezések figyelembe vételével a vízitársulatok által működtetett, az állami vagyon részét képező vagyonelemek értékcsökkenésének jegyzett tőkével szembeni elszámolása oka fogyottá vált, e tekintetben a jövőben az Szt. általános előírásai szerint indokolt eljárni.

A 141. §-hoz

A törvény arra tekintettel, hogy az Európai Bizottság a magyar állampapír vásárlására vonatkozó előírás ellentétes a tőke szabad mozgásának elvével - így az EK Szerződés 56. cikkével és az EGT-megállapodás 40. cikkével - és hatását tekintve hátrányos a más tagállamok vagy EGT-országok által kibocsátott állampapírokba történő hasonló befektetésekkel szemben, törli e kötelezettséget a feltételek közül.

A 142. §-hoz

Jogtechnikai szempontból szükséges rendelkezni arról, hogy egyes módosítások ne lépjenek hatályba.

A 143. §-hoz

Generális hatályon kívül helyező rendelkezés.

XX. Fejezet

Átmeneti rendelkezések

A 144. §-hoz

A törvény átmeneti rendelkezéssel kimondja, hogy külföldről származó szociális ellátások adókötelezettségét meghatározó rendelkezés átmeneti rendelkezés alapján akár visszamenőlegesen is alkalmazható, amennyiben az a magánszemély számára előnyösebb.

Egyéni cég alatt az Szja tv.-ben az egyéni vállalkozóról és az egyéni cégről szóló 2009. évi CXV. törvény szerinti egyéni cég értendő.

2009. szeptember 1-jétől adómentes (nem tekintendő adóterhet nem viselő járandóságnak) a gyámhivatal által a szülői ház elhagyását engedélyező határozatban a családi pótlékra jogosult személyként kapott támogatás.

A törvény visszamenőlegesen pontosítja a szakképzésben részt vevő tanulókat, hallgatókat e jogviszonyukkal összefüggésben megillető egyes juttatások adókötelezettségéről rendelkező szabályt.

A törvény rendelkezik arról, hogy a 2010. január 1. előtt folyósított munkáltatói lakáscélú támogatást, elengedett kölcsönt nem kell figyelembe venni az 5 millió forint juttatási keret számításánál.

A magánszemély már a 2009. évre vonatkozóan is adóhatóság közreműködése nélkül elkészített bevallást köteles benyújtani, ha az Ekho tv. szerint különadó fizetésére köteles vagy a kifizetői ekho megfizetését átvállalta, illetve ha eho előleg-fizetési, tételes eho fizetési kötelezettsége keletkezett.

Amennyiben a cégjegyzékbe egyéni cégként már bejegyzett egyéni vállalkozó kéri a nyilvántartásba vételt, szintén alkalmazni kell azokat a szabályokat, amelyeket az egyéni vállalkozónak egyéni cég alapításakor alkalmazni szükséges.

A tőkepiaci szabályozott ügyletből származó jövedelem szabályait a korábbi szabályok szerint tőzsdei ügyletnek nem minősülő ügylet esetében akkor lehet alkalmazni, ha az ügyletkötés a 2009. évet követően történt, továbbá tőkepiaci szabályozott ügyletből származó veszteségnek tekintendő a korábbi szabályozás szerinti tőzsdei ügyletből származó veszteség.

A - gépjárműadóról szóló törvény szerinti - cégautó-adó megfizetésével az egyéni vállalkozó a korábbi szabályoknak megfelelően számolhat el személygépkocsi után értékcsökkenési leírást, ha azt 2009. január 31-ig megkezdte. Ezen költségelszámolás révén keletkező cégautó-adó fizetési kötelezettséget a 2010. első negyedévi bevallással egyidejűleg lehet teljesíteni.

A 2006. szeptember 1-je előtt szerzett befektetési jegy 2010-től történő visszaváltásakor, átruházásakor a 2006. augusztus 31-ei szabályokat kell alkalmazni.

A donornak fizetett költségátalány, és a kifizető által biztosított védőoltások adómentességi szabálya már a 2009. évtől alkalmazható.

A 145. §-hoz

A törvény arról rendelkezik, hogy a Tao. törvényt módosító rendelkezéseket első ízben a 2010. adóévi adókötelezettségre kell alkalmazni, kivéve az egyéni vállalkozóról és egyéni cégről szóló törvényhez kapcsolód előírásokat, valamint a fejlesztési adókedvezmény feltételeinek átmeneti felfüggesztését jelentő rendelkezéseket, amelyeket a 2009. adóévi adókötelezettségre is alkalmazni kell.

Az ellen őrzött külföldi társaság részére fizetett ellenérték főszabály szerint nem elismert, csak akkor, ha az adózó bizonyítja, hogy a költség, ráfordítás az adózó vállalkozási tevékenységét szolgálja.

A 146. §-hoz

A törvény rögzíti, hogy a bírósági eljárási illeték utólagos elszámolás melletti megfizetésére vonatkozó, 2007. december 31-ig meghozott pénzügyminiszteri engedélyek alapján az eljárási illetéket 2010. június 30-ig lehet megfizetni az engedélyben meghatározott feltételek szerint.

A 147. §-hoz

A § rendezi, hogy az Itv. módosított szabályait mely illetékügyekben kell alkalmazni.

A módosítás rögzíti, hogy az Itv. e törvény által megállapított 17/B. §-át - mely a meglévő az illetékalap kedvezményt harmonizálja az egyéni vállalkozás új szabályaival - azon vagyonszerzők esetében is alkalmazni kell, akik 2010. január 1-je előtt vették igénybe az egyéni kisvállalkozói vagyoni öröklésére illetve ajándékozására vonatkozó illetékalap - kedvezményt, és ez ennek feltételeként vállat 3 éves határidő 2010. január 1-jén még nem járt le. Ez azt jelenti, hogy az érintett adózói körnek sem kell külön igazolnia azt, hogy folytatja az egyéni vállalkozói tevékenységet (ezt az állami adóhatóság ellenőrzi).

Lehetővé teszi továbbá, hogy gépjárművek, pótkocsik ún. visszlízingszerződés keretében történő szerzése esetén a lízingbevevőt ne terhelje visszterhes vagyonátruházási illetékkötelezettség.

A 148. §-hoz

E törvénynek az Art. 132/A. §-ának (2), (5) és (13) bekezdéseit, 178. §-ának 16. pontját megállapító rendelkezéseit e törvény hatálybalépését követően indult eljárások esetén kell alkalmazni.

A helyi iparűzési adót működtető települési önkormányzatok nyilvántartásba vétele érdekében szükséges a kincstár által használt azonosítószám közlése.

E törvénynek az Art. 17. § (16) bekezdését, 55/A. §-át, és 4. mellékletének 15. pontját megállapító rendelkezéseit az adózóknak - ideértve a naptári évtől eltérő üzleti évet választó adózókat is - 2011-ben kell először alkalmaznia.

E törvénynek az Art. 4. számú melléklet 14. pontját módosító rendelkezéseit 2010. január 1-jét követően teljesítendő adókötelezettségek vonatkozásában kell alkalmazni.

A 149. §-hoz

E törvénynek az Art. 131. § (5) bekezdését módosító rendelkezéseit a hatálybalépésüket követően teljesítendő adókötelezettségek vonatkozásában kell alkalmazni.

A 150. §-hoz

E törvény Art-t módosító rendelkezéseit kell alkalmazni a hatálybalépésekor jogerősen el nem bírált ügyekben, továbbá a hatálybalépést követően az azt megelőző időszakra teljesítendő, illetve esedékessé vált kötelezettségekre azzal, hogy ha a jogszabálysértés elkövetésének időpontjában hatályos rendelkezések az adózóra összességében kevésbé terhes bírság-, pótlékfeltételeket határoztak meg, a kötelezettségre legfeljebb az elkövetéskor hatályos törvényben meghatározott legmagasabb mérték alkalmazható.

Az adózónak az e törvény hatálybalépését követően - ha e törvény eltérően nem rendelkezik - az azt megelőző időszakra teljesítendő bejelentési, adómegállapítási, bevallási, adófizetési, adóelőleg-fizetési, bizonylat-kiállítási, adatszolgáltatási és adólevonási kötelezettségét a 2009. december 31. napján hatályos szabályok szerint kell teljesítenie.

A 151. §-hoz

A Tbj átmeneti rendelkezését tartalmazza.

A 152. §-hoz

A Eho átmeneti rendelkezését tartalmazza.

A 153. §-hoz

Az Flt. 41. §-ának hatályos rendelkezései szerint a munkavállaló az egészségbiztosítási járulékalap alapulvételével köteles munkavállalói járulékot fizetni. Ez a rendelkezés azonban nem vonatkozik arra, aki öregségi, rokkantsági vagy baleseti rokkantsági nyugdíjban részesül, illetőleg arra jogosulttá vált. E törvényi rendelkezés nem tér ki a munkavállalói járulék alóli mentesítés tekintetében arra a személyre, aki szolgálati nyugdíjra vált jogosulttá. A módosítás ezt a hátrányos megkülönböztetést orvosolja azzal, hogy a szóban forgó járulékfizetési kötelezettség alól - hasonlóan a többi nyugellátás valamelyikére jogosulttá vált személyhez - mentesíti a szolgálati nyugdíjra jogosult személyt is. Az e törvény hatályba lépését megelőzően szolgálati nyugdíjra jogosulttá vált azon személyek esetén, akiktől a foglalkoztató bármely ok miatt nem vonta le a munkavállalói járulékot, a törvény szerinti, az e törvény kihirdetése napján hatályba lépő átmeneti szabály már nem teszi lehetővé a le nem vont járulék visszamenőleges érvényesítését.

A 154. §-hoz

Az Szt.-t módosító rendelkezéseket először a 2010. évben induló üzleti évről készített beszámolóra kell alkalmazni azzal, hogy egyes rendelkezések már a 2009. évben induló üzleti évről készített beszámolóra is alkalmazhatók.

Pontosító rendelkezésként tartalmazza az Szt. devizanemek közötti áttérési szabályainak alkalmazási lehetőségét - a 2009. december 31-i mérlegfordulónapra vonatkozó beszámoló mérlegében szereplő adatokra - mindazon vállalkozások számára, amelyek élni kívánnak 2010. január 1-jétől az euróban történő beszámlókészítés és könyvvezetés lehetőségével.

A 155. §-hoz

A törvény rendelkezik a Kkt. érintett módosításainak hatálybalépésekor folyamatban lévő eljárások szabályairól.

A 156. §-hoz

A törvény lehetővé teszi, hogy a távhőszolgáltatás versenyképesebbé tételéről szóló 2008. évi LXVII. törvény szerinti adókötelezettség megállapítása során alkalmazott árbevétel alapú arányosítást az adózó már a 2009. adóévi adókötelezettség megállapítása során is alkalmazhassa.

A 157. §-hoz

Az Szjtv.-t érintő módosítását a hatálybalépését követően megindult eljárásokban kell alkalmazni.

A 158. §-hoz

A törvény arra tekintettel, hogy a magyar állampapír vásárlására vonatkozó előírást töröli a feltételek közül, a törlésre vonatkozó rendelkezés hatályba lépését követően lehetővé teszi a korábbi befektetés megszüntetését.

A 159. §-hoz

A kulturális járulék 2010-től megszűnik, azonban a megelőző évben keletkezett járulékfizetési kötelezettség egy része pénzforgalmilag csak 2010. január elsejét követően fog teljesülni. A módosítással rögzítésre kerül, hogy a befolyó járulékbevétel a Nemzeti Kulturális Alapot illeti meg.

A 160. §-hoz

A munkahelyteremtést szolgáló beruházások alapján érvényesíthető fejlesztési adókedvezményhez kapcsolódó létszámnövelési kötelezettség 2010. január 1-jétől megszűnik. A létszámnövelési kötelezettség megszüntetése a 800/2008/EK csoportmentességi rendelet szabályaival összhangban történt. A jogharmonizációs záradék az európai uniós joganyagnak való megfelelést tükrözi.